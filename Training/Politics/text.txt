ඒකාබද්ධ විපක්ෂයේ මන්ත්‍රීවරුන්ට අද (10) පාර්ලිමේන්තු සැසිය තුළ වැඩි කාලවේලාවක් වෙන් කිරීමට කතානායක කරු ජයසූරිය පියවර ගැනීමත් සමඟ ආණ්ඩු පක්ෂයේ මන්ත්‍රීවරුන් සභාගැබෙන් ඉවත්ව යාමෙන් පාර්ලිමේන්තුව කල් තැබීමට කථානායකවරයාට සිදුවිය.
ජාතික නිදහස් පෙරමුණ වෙනම පක්ෂයක් ලෙස පාර්ලිමේන්තුව තුළ ස්වාධීනව කටයුතු කිරීම සඳහා කරන ලද ඉල්ලීමක් කථානායකවරයා විසින් ප්‍රතික්ෂේප කරනු ලැබීම නිසා පසුගිය අඟහරුවාදාත් (08) පාර්ලිමේන්තුව තුළ උණුසුම් වාද විවාද මැද ගැටුම්කාරී තත්වයක් ඇතිවිය.
අද (10) පාර්ලිමේන්තුව රැස් වූ අවස්ථාවේ කථානායකවරයා ඒකාබද්ධ විපක්ෂයේ මන්ත්‍රීවරුන් තිදෙනෙකුට කතාකිරීමේ අවස්ථාව දුන් අතර ආණ්ඩු පක්ෂයේ මන්ත්‍රීවරු ඊට විරෝධය පළ කළහ.
ඒකාබද්ධ විපක්ෂයේ මන්ත්‍රීවරුන් තුන් දෙනකුට කතා කිරීම සඳහා අවස්ථාව ලබා දීමට තමා පොරොන්දු වී ඇති අතර ඉන් පසු සභාවේ කටයුතු සාමාන්‍ය පරිදි පවත්වාගෙන යාමට හැකි බව කතානායකවරයා ප්‍රකාශ කළත් ආණ්ඩු පක්ෂය ඊට එකඟ නොවුණි.
අනතුරුව කථානායක තීන්දුවට විරෝධය පළකරමින් ආණ්ඩු පක්ෂයේ සංවිධායක ගයන්ත කරුණාතිලක සහ සභානායක ලක්ෂ්මන් කිරිඇල්ල ප්‍රමුඛ ආණ්ඩු පක්ෂයේ මන්ත්‍රීවරුන් සභාගැබෙන් පිටව ගිය අතර, පාර්ලිමේන්තුව මාර්තු 21 වැනි දින දක්වා කල් තැබීමට කථානායකවරයා පියවර ගත්තේය.
ශ්‍රී ලංකාවේ පාර්ලිමේන්තුවේ සිදුවන ගැටුම් සඳහා ආණ්ඩුව වගකිව යුතුබව ඒකාබද්ධ විපක්ෂය පවසයි.
අද (මාර්තු 09) ඒකාබද්ධ විපක්ෂයේ මන්ත්‍රී කණ්ඩායම පාර්ලිමේන්තුවේ රථගාලේ පැවැත්වූ මාධ්‍ය හමුවේදී බීබීසිය නැගු ප්‍රශ්නයකට පිළිතුරු දෙමින් මේ බව පැවසුවේ පාර්ලිමේන්තු මන්ත්‍රී ඩලස් අලහප්පෙරුමය.
ඒකාබද්ධ විපක්ෂයේ නායක දිනේෂ් ගුණවර්ධන මන්ත්‍රීවරයාට සතියක පාර්ලිමේන්තු තහනමක් පැණවීමට එරෙහිව කැඳවා තිබූ මෙම මාධ්‍ය හමුව පාර්ලිමේන්තුවේ පැවැත්වීමට ඉඩ ලබා නොදුන් බව පවසමින්, එය පාර්ලිමේන්තු රථගාලේ පැවැත්වීමට කටයුතු යොදා තිබුණි.
පාර්ලිමේන්තුව පැවැත්වීම සඳහා දිනකට ජනතා මුදල් රුපියල් ලක්ෂ 46ක් වැයවෙද්දී, නිතර පාර්ලිමේන්තුවේ ගැටුම් ඇතිකරගෙන ජනතා මුදල් නාස්ති කිරීම ගැන බීබීසිය මෙහිදී විමසූ අතර එයට පිළිතුරු දෙමින් ඩලස් අලහප්පෙරුම මන්ත්‍රීවරයා පැවසුවේ, ඒ සඳහා ආණ්ඩුව වගකිව යුතු බවය.
ඒකාබද්ධ විපක්ෂය ඉල්ලා සිටින්නේ ඇමතිධූර නොව, තමන්ට ඡන්දය දුන් ජනතාව නියෝජනය කිරීමේ විපක්ෂයේ අයිතිය බව පැවසූ ඩලස් අලහප්පෙරුම මන්ත්‍රීවරයා තවදුරටත් කියා සිටියේ දිනේෂ් ගුණවර්ධන මන්ත්‍රීවරයාගේ පාර්ලිමේන්තු කටයුතු තහනම් කිරීම මගින් ඒකාබද්ධ විපක්ෂය සතු සියළු පාර්ලිමේන්තු බලතල උදුරාගෙන ඇති බවය.
දිනේෂ් ගුණවර්ධන මන්ත්‍රීවරයාට සතියක කාලයක් පාර්ලිමේන්තුව තහනම් කිරීමට ගත් තීන්දුව සම්බන්ධයෙන් ඒකාබද්ධ විපක්ෂයේ මන්ත්‍රීවරු විරෝධය පළ කරති.
ජාතික නිදහස් පෙරමුණ නියෝජනය කරන විමල් වීරවංශ ඇතුළු එහි සාමාජික මන්ත්‍රීවරුන්ට පාර්ලිමේන්තුව තුළ ස්වාධීනව කටයුතු කළ නොහැකි බව කථානායක කරු ජයසූරිය ප්‍රකාශ කිරීමත් සමග අද (මාර්තු 08) පාර්ලිමේන්තුවේ උණුසුම්කාරී වාතාවරණයක් ඇති විය.
එහිදී දිනේෂ් ගුණවර්ධන මන්ත්‍රීවරයා දිගින් දිගටම පාර්ලිමේන්තුවේ කටයුතුවලට බාධා එල්ල කිරීම හේතුවෙන් ඔහුට සභා ගර්භයෙන් ඉවත්වන ලෙස කථානායකවරයා නියෝග කළේය.
එම නියෝගය නොතකා කටයුතු කිරීම මත ඔහුට සතියක කාලයක් පාර්ලිමේන්තුව තහනම් කළ යුතු බවට පාර්ලිමේන්තු සභා නායක ලක්ෂමන් කිරිඇල්ල ගෙන ආ යෝජනාව වැඩි ඡන්ද 63 කින් සම්මත විය.
දිනේෂ් ගුණවර්ධන මන්ත්‍රීවරයාට සතියක කාලයක් පාර්ලිමේන්තුව තහනම් කිරීමට ගත් තීන්දුව සම්බන්ධයෙන් ඒකාබද්ධ විපක්ෂයේ බන්දුල ගුණවර්ධන, මහින්දානන්ද අලුත්ගමගේ සහ කුමාර වෙල්ගම යන මන්ත්‍රීවරුන් පළ කළ අදහස් ඉහත වීඩියෝ පටයෙන් නරඹන්න.
විමල් වීරවංශ ඇතුළු ජාතික නිදහස් පෙරමුණේ මන්ත්‍රීවරුන්ට පාර්ලිමේන්තුව තුළ තනි පක්ෂයක් වශයෙන් ස්වාධීනව කටයුතු කළ නොහැකි බව කථානායක කරු ජයසූරිය තීන්දු කළේය.
ඒ සමගම පාර්ලිමේන්තුවේ උණුසුම්කාරී වාතාවරණයක් ඇති වූ අතර කථානායකවරයා කළ ප්‍රකාශයට විරෝධය පළ කරමින් ඒකාබද්ධ විපක්ෂය නියෝජනය කරන මන්ත්‍රීවරුන් පිරිසක් සභා ගර්භය මැදට පැමිණ කෑ කෝ ගැසීම හේතුවෙන් සභාව මිනිත්තු දහයකට කල් තැබිණි.
තමන්ට පාර්ලිමේන්තුව තුළ ස්වාධීන පක්ෂයක් වශයෙන් කටයුතු කිරීමට ඉඩ ලබා දෙන ලෙස විමල් වීරවංශ මන්ත්‍රීවරයා ජාතික නිදහස් පෙරමුණ වෙනුවෙන් කථානායකවරයාගෙන් ලිඛිත ඉල්ලීමක් කර තිබිණි.
මන්ත්‍රී විමල් වීරවංශ විසින් කරන ලද ඉල්ලීම පිළිගැනීමට හැකියාවක් නැති බව කථානායක කරු ජයසූරිය ප්‍රකාශ කිරීමත් සමග දිනේෂ් ගුණවර්ධන මන්ත්‍රීවරයා දිගින් දිගටම පාර්ලිමේන්තුවේ කටයුතුවලට බාධා එල්ල කිරීම හේතුවෙන් ඔහුට සභා ගර්භයෙන් ඉවත්වන ලෙස කථානායකවරයා නියෝග කළේය.
එම නියෝගය නොතකා කටයුතු කිරීම මත ඔහුට සතියක කාලයක් පාර්ලිමේන්තුව තහනම් කළ යුතු බවට පාර්ලිමේන්තු සභා නායක ලක්ෂමන් කිරිඇල්ල ගෙන ආ යෝජනාව වැඩි ඡන්ද 63 කින් සම්මත විය.
මීට වසර දෙකකට ඉහතදී එක්සත් ජාතීන්ගේ සංවිධානය හමුවේ දුන් ප්‍රතිඥා ඉටුකිරීම පිණිස ශ්‍රී ලංකාවට තවත් කාලය ලබාදීම පිළිබඳව විරෝධයක් නැතත්, යුද අපරාධ චෝදනා විභාග කිරීම සම්බන්ධ විමර්ශනයට අනිවාර්යයෙන්ම විදේශීය විනිසුරුවන් සම්බන්ධ කරගත යුතු බව දෙමළ ජාතික සන්ධානය යළිත් වරක් අවධාරණය කරයි.
එමෙන්ම එක්සත් ජාතීන්ගේ මහකොමසාරිස්වරයාද පෙන්වාදුන් පරිදි සංහිඳියා යාන්ත්‍රණ පිළිබඳ ප්‍රවිචාරන කාර්ය සාධක බලකායේ නිර්දේශ ක්‍රියාත්මක කිරීමට ආණ්ඩුව බැඳී සිටින බවත් දෙමළ ජාතික සන්ධානයේ පාර්ලිමේන්තු මන්ත්‍රී එම්ඒ සුමන්දිරන් බීබීසී සිංහල සේවයට පැවසීය.
මන්ත්‍රීවරයා ඒ බව සඳහන් කළේ, එක්සත් ජාතීන්ගේ සංවිධානය හෝ වෙනත් රාජ්‍ය නොවන සංවිධානයක බලපෑම යටතේ යුද හමුදාවට එරෙහිව 'නඩු ඇසීමට' සූදානම් නොමැති බවට ජනාධිපති මෛත්‍රීපාල සිරිසේන පසුගිය සෙනසුරාදා කළ ප්‍රකාශයට ප්‍රතිචාර දක්වමිනි.
විදේශීය විනිසුරන් පත්කිරීම සඳහා නව නීතියක් අවශ්‍යවන බැවින් එවැන්නක් සම්මත කිරීම ඉතා දුෂ්කර කරුණක් වනු ඇතැයි අගමැති රනිල් වික්‍රමසිංහ පසුගියදා කළ ප්‍රකාශය පිළිබඳව විමසූ අවස්ථාවේ නීතිඥ සුමන්දිරන් කියා සිටියේ, එවැන්නකට එරෙහිව කිසිවක් ශ්‍රී ලංකා ආණ්ඩුක්‍රම ව්‍යවස්ථාවේ සඳහන් නොවන බවය.
"ආණ්ඩුක්‍රම ව්‍යවස්ථාවේ ඒකට විරුද්ධව මොනවත් නෑ. ඒක කරන්න පුළුවන් දෙයක්. ඒ නිසා ඒක කරන්න ඕන," ඔහු පැවසීය.
කෙසේ නමුත් ජනාධිපතිවරයා සහ අගමැතිවරයා කරන ප්‍රසිද්ධ ප්‍රකාශ පිළිබඳව තමන් එතරම් අවධානයක් පළනොකරන බවත් මන්ත්‍රීවරයා සඳහන් කළේය.
යුද අපරාධ චෝදනා විභාග කිරීම සහ රටේ සංහිඳියාව ඇතිකිරීම ඇතුළු කරුණු සම්බන්ධයෙන් ශ්‍රී ලංකා ආණ්ඩුවට තවත් වසර දෙකක කාලය කාලය ලබාදෙන මෙන් ඉල්ලා සිටිමින් මානව හිමිකම් පිළිබඳ එක්සත් ජාතීන්ගේ මණ්ඩලයට නව යෝජනාවක් ඉදිරිපත් කෙරෙන බව සංහිඳියා සම්බන්ධීකරණ කාර්යාලයේ මහ ලේකම් මනෝ තිත්තවැල්ල බීබීසී සිංහල සේවයට පැවසීය.
එසේ කාලය ලබාදීම සම්බන්ධයෙන් විරුද්ධත්වයක් නැතත්, ආණ්ඩුව එක්සත් ජාතීන්ට දුන් පොරොන්දු සියල්ල එලෙසින්ම ඉටුකළ යුතුය යන්න සිය සන්ධානයේ ස්ථාවරය බවත් මන්ත්‍රීවරයා පැවසීය.
කෙසේ නමුත් විදේශීය විනිසුරන් සම්බන්ධයෙන් කිසිවක් ඉදිරිපත් කෙරෙන නව යෝජනාවේ ඇතුලත් නොවන්නේ නම් දෙමළ ජාතික සන්ධානය එයට දැඩි විරෝධය පළකරන බවත් මන්ත්‍රීවරයා වැඩිදුරටත් සඳහන් කළේය.
දකුණු කොරියාවේ උපරිමාධිකරණය විසින් ජනාධිපතිනී පාර්ක් ගුන් හේ තනතුරින් පහකරනු ලැබීය.
විනිසුරුවරුන් අටදෙනෙකු විසින් ගන්නා ලද ඒකමතික තීරණයකින්, ජනාධිපතිනිය දෝෂාභියෝගයකට ලක්කිරීම සඳහා පැවති පාර්ලිමේන්තු ඡන්ද විමසීමක් අනුමතකළ ව්‍යවස්ථාමය අධිකරණය, බලයේ සිටි කාලය තුළ ඇය නීතිය සහ ව්‍යවස්ථාව දැඩි ලෙස උල්ලංඝණය කර ඇති බව පෙන්වා දුන්නේය.
මේ දේශපාලනික සහාය පළකිරීම් වලට හිලව් වශයෙන් දකුණු කොරියානු සමාගම්වලින් කප්පම් ලබාගැනීම සඳහා සිය හිතවතියකවන චොයි සූන් සිල්ට සහය දැක්වීමේ චෝදනා සම්බන්ධයෙන් ජනාධිපතිනී පාර්ක් ගුන් හේට අපරාධ පරීක්ෂණයකට මුහුණ දීමට සිදුවනු ඇත.
දකුණු කොරියාවේ උපරිමාධිකරණය විසින් ජනාධිපතිනී පාර්ක් ගුන් හේ තනතුරින් පහකරනු ලැබීය.
විනිසුරුවරුන් අටදෙනෙකු විසින් ගන්නා ලද ඒකමතික තීරණයකින්, ජනාධිපතිනිය දෝෂාභියෝගයකට ලක්කිරීම සඳහා පැවති පාර්ලිමේන්තු ඡන්ද විමසීමක් අනුමතකළ ව්‍යවස්ථාමය අධිකරණය, බලයේ සිටි කාලය තුළ ඇය නීතිය සහ ව්‍යවස්ථාව දැඩි ලෙස උල්ලංඝණය කර ඇති බව පෙන්වා දුන්නේය.
මේ දේශපාලනික සහාය පළකිරීම් වලට හිලව් වශයෙන් දකුණු කොරියානු සමාගම්වලින් කප්පම් ලබාගැනීම සඳහා සිය හිතවතියකවන චොයි සූන් සිල්ට සහය දැක්වීමේ චෝදනා සම්බන්ධයෙන් ජනාධිපතිනී පාර්ක් ගුන් හේට අපරාධ පරීක්ෂණයකට මුහුණ දීමට සිදුවනු ඇත.
ජිනීවා යෝජනාව වෙනුවෙන් ශ්‍රී ලංකාවට 'තවත් වසර දෙකක්.
ශ්‍රී ලංකාවේ යුද්ධයේ අවසාන භාගයේ සිදු වූ බව පැවසෙන බරපතල මානව හිමිකම් උල්ලංඝන සම්බන්ධයෙන් වගවීම ක්‍රියාත්මක කිරීම, අතුරුදහන්වූවන් සම්බන්ධයෙන් පියවර ගැනීම සහ සංහිඳියාව ප්‍රවර්ධනය කිරීම ඇතුළු කරුණු ගණනාවක් ඇතුළත් එක්සත් ජාතීන්ගේ යෝජනාව ක්‍රියාත්මක කිරීම පිණිස ශ්‍රී ලංකාවට තවත් වසර දෙකක් කල් ලැබෙනු ඇතැයි ශ්‍රී ලංකා ආණ්ඩුව බලාපොරොත්තු පළකරයි.
බ්‍රිතාන්‍යය, ඇමෙරිකා එක්සත් ජනපදය සහ ශ්‍රී ලංකාවේ සම අනුග්‍රහයෙන් ඉදිරිපත් කෙරුණු එම නිර්දේශ ඇතුළත් 30/1 යෝජනාව 2015 මාර්තු මාසයේ එක්සත් ජාතීන්ගේ මානව හිමිකම් මණ්ඩලයේදී සම්මත කෙරුණි.
එම යෝජනාව ක්‍රියාත්මක කිරීම පිණිස තවත් වසර දෙකක කාලයක් ලබාදෙන මෙන් ඉල්ලා සිටිමින් බ්‍රිතාන්‍යය සහ ඇමෙරිකාව සමග එක්ව මානව හිමිකම් මණ්ඩලයට නව යෝජනාවක් ඉදිරිපත් කරන බව සංහිඳියා යාන්ත්‍රණ පිළිබඳ සම්බන්ධීකරණ ලේකම් කාර්යාලයේ මහ ලේකම් මනෝ තිත්තවැල්ල බීබීසී සිංහල සේවයට පැවසීය.
විදේශ අමාත්‍ය මංගල සමරවීර ගේ ප්‍රධානත්වයෙන් යුත් ශ්‍රී ලංකා ආණ්ඩුවේ නිල දූත පිරිසේ සාමාජිකයකු ලෙස ඔහු මේ දිනවල ජිනීවා නුවර පැවැත්වෙන 34 වෙනි මානව හිමිකම් මණ්ඩල සැසිවාරයට සහභාගිවෙමින් සිටී.
"අපේ අලුත් ව්‍යවස්ථාවක් ළඟදීම පාර්ලිමේන්තුවේ විවාද කරන හින්දා, තව සංහිඳියා යාන්ත්‍රණ සම්බන්ධයෙන් කාලවේලාව දීමට ඒ රජයන් දෙකම යෝජනා කරලා තියෙනවා," සංහිඳියා යාන්ත්‍රණ සම්බන්ධීකරණ කාර්යාලයේ මහ ලේකම්වරයා බීබීසී සිංහල සේවයට පැවසීය.
"මේ සැරේ මානව හිමිකම් කවුන්සිලයේදී අපි හිතන විදියට ඒකට අනුමැතිය ලැබෙයි කියල අපි බලාපොරොත්තු වෙනවා."
අතුරුදහන්වූවන් පිළිබඳ කාර්යාලය (OMP) ඉදිරි මාස තුන ඇතුළත පිහිටුවනු ඇතැයි බලාපොරොත්තුවන බවත් මනෝ තිත්තවැල්ල පැවසීය.
අධිකරණ යාන්ත්‍රණයට 'විදේශීය විනිසුරුවන් අවශ්‍යයි'.
යුද්ධයේ අවසාන භාගයේදී සිදු වූ බව පැවසෙන යුද අපරාධ චෝදනා ඇතුළු බරපතල මානව හිමිකම් උල්ලංඝනයන් පරීක්ෂා කෙරෙන අධිකරණ යාන්ත්‍රණයට එක් විදේශීය විනිසුරුවකු හෝ සම්බන්ධ විය යුතු බවට සංහිඳියාව උදෙසා වන ප්‍රවිචාරණ කාර්ය සාධක බලකාය නිර්දේශ කරයි.
එම නිර්දේශය ඇතුලත් වෙන්නේ අඟහරුවාදා හිටපු ජනාධිපතිනි චන්ද්‍රිකා බණ්ඩාරනායක කුමාරතුංග වෙත භාර දෙනු ලැබූ කාර්ය සාධක බලකායේ නිරීක්ෂණ සහ නිර්දේශ ඇතුලත් පූර්ණ වාර්තාවේයි.
එක්සත් ජාතීන්ගේ මානව හිමිකම් මණ්ඩලයේ සම්මත වූ යෝජනාව ප්‍රකාර පිහිටවෙන යාන්ත්‍රණයේ සෑම නඩු වාරයකදීම දේශීය විනිසුරුවන් බහුතරයක් සමග 'අවම වශයෙන් එක් ජාත්‍යන්තර විනිශ්චයකාරවරයෙක් සිටිනා බවට සහතික කළ යුතු' බව වාර්තාවේ එක් ප්‍රධාන නිර්දේශයකි.
විශේෂ උපදේශක කාර්යාලයේ කාර්ය මණ්ඩලයටත් ජාත්‍යන්තර විශේෂඥයන් සම්බන්ධ විය යුතු බවත් ප්‍රවිචාරණ කාර්ය සාධක බලකාය යෝජනා කරයි.
"යුධ අපරාධ හා මනුෂ්‍යත්වයට එරෙහි අපරාධ වැනි ජාත්‍යන්තර අපරාධ මෙන්ම වධ බන්ධනයට ලක් කිරීම, අතුරුදහන් කරවීම හා දූෂණය කිරීම් වැනි බරපතල මානව හිමිකම් අපහරණය යනාදියට සමාව දීම නීති විරෝධී වන අතර පිළිගත නොහැකිද වේ," යනුවෙන්ද නිර්දේශවලට ඇතුලත්වේ.
ප්‍රවිචාරණයට සහභාගි වූ මහජන අදහස් සහ කාර්ය සාධක බලකායේ නිර්දේශ ඇතුලත් වාර්තාව ජනාධිපති මෛත්‍රීපාල සිරිසේන වෙත භාරදීමට නියමිතව තිබුණු නමුත් අයහපත් සෞඛ්‍ය තත්වය හේතුවෙන් ජනාධිපතිවරයා උත්සවයට සහභාගි නොවීය.
විදේශ අමාත්‍ය මංගල සමරවීර, විපක්ෂනායක ආර් සම්බන්ධන්, ඩීඑම් ස්වාමිනාදන් සහ ඒඑච්එම් ෆවුසි අමාත්‍යවරුන්ද උත්සවයට සහභාගි වී සිටියහ.
අධිකරණයේ සහ විශේෂ උපදේශක කාර්යාලයේ විනිසුරුවරුන් ඇතුළු නිලධාරීන් පත්කිරීමේදී ස්ත්‍රී පුරුෂ භාවය මෙන්ම ශ්‍රී ලංකාවේ සියලු ජනකණ්ඩායම් නියෝජනය සහතික කළ යුතුය යන්න කාර්ය සාධක බලකායේ තවත් නිර්දේශයකි.
එමෙන්ම සාක්ෂි විභාග කිරීමේදී කාන්තාවන් සහ ළමුන් උදෙසා විශේෂ ව්‍යුහයක් සකස් කළ යුතු අතර, ලිංගික ප්‍රචණ්ඩත්වය සහ දරුවන්ට එරෙහි අපරාධ සම්බන්ධයෙන් විශේෂ අවධානයක් යොමු කිරීම තවත් නිර්දේශයකි.
වාර්තාව භාරදීමේ උත්සවය අමතමින් ඉතා හැඟීම්බර අදහස් දැක්වීමක් කළ සංහිඳියාව උදෙසා වන ප්‍රවිචාරණ කාර්ය සාධක බලකායේ සභාපතිනි අධිනීතිඥ මනෝරි මුත්තෙට්ටුවේගම, භේද භින්න වී තිබෙන ශ්‍රී ලාංකීය සමාජ දේහයේ තුවාල සුවපත් කිරීමේ අවශ්‍යතාවය අවධාරණය කළාය.
"අපේ 'ගෙය', ශ්‍රී ලංකාව හොඳටම අබලන් වෙලා. හුණු ගාලා, දූවිලි ගසලා දාලා හරිගස්සගන්න පුළුවන් ගෙයක් නෙවෙයි ඒක," ඇය පැවසීය.
"වැදගත් වෙන්නේ, සම්පත් සහ අවස්ථා බෙදා හැරීමේදී, යුක්තිය සහ සාධාරණත්වය උඩ කටයුතු කරමින් සියල්ලන්ගේ අයිතිවාසිකම් ආරක්ෂා කෙරෙන සමාජ සහ රාජ්‍ය ව්‍යුහයන් ගොඩ නගා ගැනීමයි."
දශක ගණනාවක යුද ගැටුම්වලින් අනතුරුව ශ්‍රී ලංකාවේ සාධාරණත්වය, යුක්තිය මත පදනම් වූ තිරසාර සාමයක් ගොඩනැංවීම 'අපි කාගේත් පැතුම' බව අධිනීතිඥ මනෝරි මුත්තෙට්ටුවේගම මීට ඉහතදී බීබීසී සංදේශය සමග අදහස් දක්වමින් සඳහන් කළාය.
සංහිඳියාව උදෙසා වන ප්‍රවිචාරණ කාර්ය සාධක බලකායේ පූර්ණ වාර්තාව ඉතා ඉක්මනින්ම එහි වෙබ් අඩවියේ ප්‍රකාශයට පත්කිරීමට නියමිතයි.
නව ව්‍යවස්ථාවක් සඳහා ජනමත විචාරණයක් අත්‍යවශ්‍ය බව ඇමති මංගල කියයි.
ශ්‍රී ලංකාවේ ප්‍රජාතන්ත්‍රවාදය තහවුරු කිරීම පිණිස මෙන්ම යළිත් වරක් යුද ගැටුම මතුනොවීම සහතික කිරීම පිණිස නව ව්‍යවස්ථාවක් සම්පාදනය කිරීමේ අවශ්‍යතාව පෙන්වාදෙන විදේශ අමාත්‍ය මංගල සමරවීර, එම ව්‍යවස්ථාව සම්මත කිරීම සඳහා පාර්ලිමේන්තු ක්‍රියාදාමය මෙන්ම ජනමත විචාරණයක් ද අත්‍යවශ්‍ය බව අවධාරණය කරයි.
විදේශ අමාත්‍යවරයා ඒ බව සඳහන් කළේ ස්විට්සර්ලන්තයේ ජිනීවා නුවර පැවැත්වෙන එක්සත් ජාතීන්ගේ මානව හිමිකම් මණ්ඩලයේ 34 වැනි සැසිවාරය අමතා අදහස් දක්වමිනි.
ශ්‍රී ලංකා ඉතිහාසයේ අන් කිසිදිනෙක සිදු නොවූ අන්දමට වත්මන් ආණ්ඩුව ජනතා අදහස් විමසමින් රටේ ජනතාවගේ සැබෑ අභිලාෂයන් නිරූපණයවන ආකාරයේ ව්‍යවස්ථාවක් සම්පාදනය කිරීමේ යෙදී සිටින බවත් අමාත්‍යවරයා පැවසීය.
කෙසේ නමුත් ආණ්ඩුවේ ප්‍රධානම හවුල්කාර පක්ෂය වන ශ්‍රී ලංකා නිදහස් පක්ෂය, නව ව්‍යවස්ථාව සම්බන්ධයෙන් සහ ජනමත විචාරණය සම්බන්ධයෙන් මෙතෙක් අවසාන තීරණයකට එළැඹ නැත.
විශේෂයෙන්ම ව්‍යවස්ථා සංශෝධනයක් වැනි 'කරුණු රාශියක්' සම්බන්ධයෙන් ජනමත විචාරණයකට යාම ඉතා සංකීර්ණ බැවින් පාර්ලිමේන්තුවේ තුනෙන් දෙකක බහුතර බලයෙන් 'ව්‍යවස්ථා සංශෝධනය' ක්‍රියාවට නැගීමට උත්සාහ දැරීම සිය උත්සාහය බව ශ්‍රී ලංකා නිදහස් පක්ෂයේ මහ ලේකම් දුමින්ද දිසානායක අමාත්‍යවරයා පසුගියදා බීබීසී සිංහල සේවයට පැවසීය.
ජිනීවා නුවරදී තවදුරටත් අදහස් දැක්වූ විදේශ අමාත්‍ය මංගල සමරවීර, යුද ගැටුම්වල අවසාන භාගයේ හටගත් වාතාවරණය සම්බන්ධයෙන් 'සත්‍යය සෙවීමේ කොමිසමක්' පත්කිරීම සම්බන්ධ පනත් කෙටුම්පත ඉදිරි මාස දෙක ඇතුළත කැබිනට් මණ්ඩලයට ඉදිරිපත් කරන බව ද සඳහන් කළේය.
"සිය මානව හිමිකම් උල්ලංඝනයවූවන්ට සාධාරණය ඉටුකිරීම සඳහා වූ අපේ කැපවීම තිරසාරය," යනුවෙන් ද අමාත්‍යවරයා සඳහන් කළේය.
ශ්‍රී ලංකා ඉතිහාසයේ ප්‍රථමවරට සංහිඳියාව පිළිබඳව වින්දිතයන් ඇතුළු රටවැසියන්ගේ අදහස් විමසමින් "සංහිඳියාව උදෙසා වන ප්‍රවිචාරණ කාර්ය සාධක බලකාය" පූර්ණ වාර්තාවක් සකස් කළ බව පෙන්වාදුන් විදේශ අමාත්‍යවරයා, සත්‍යය සෙවීම සහ වින්දිතයන්ට සාධාරණය ඉටුකිරීම වැනි කටයුතු වෙනුවෙන් එම වාර්තාව උපයෝගී කරගන්නා බව සඳහන් කළේය.
කෙසේ නමුත් යුද අපරාධ චෝදනා සම්බන්ධ පරීක්ෂණ මණ්ඩලයට විදේශීය විනිසුරුවරුන් අනිවාර්යයෙන්ම සම්බන්ධ කරගත යුතු බවට සංහිඳියාව උදෙසාවන ප්‍රවිචාරණ කාර්ය සාධක බලකාය ඉදිරිපත් කළ නිර්දේශය ප්‍රතික්ෂේප කරන බව කැබිනට් ප්‍රකාශක රාජිත සේනාරත්න අමාත්‍යවරයා අවධාරණය කළේය.
අපි කාගේත් පැතුම සාධාරණත්වය සහ යුක්තිය මත පදනම් වූ තිරසාර සාමයක්.
දශක ගණනාවක යුද ගැටුම්වලින් අනතුරුව ශ්‍රී ලංකාවේ සාධාරණත්වය, යුක්තිය මත පදනම් වූ තිරසාර සාමයක් ගොඩනැංවීම 'අපි කාගේත් පැතුම' බව සංහිඳියාව සඳහා කාර්ය සාධක බලකායේ සභාපතිනිය පවසයි.
ඒ සඳහා යන ගමනේ අත්‍යවශ්‍ය කොටසක් වශයෙන් ජනතාවගේ අත්දැකීම් මත පදනම් වී සංහිඳියා ක්‍රියාමාර්ගයක් නිර්දේශ කිරීම සිය බලකායේ කාර්යභාරය බවත් නීතිවේදිනී මනෝරි මුත්තෙට්ටුවේගම බීබීසී සංදේශය සමඟ සාකච්ඡාවකට එක්වෙමින් සඳහන් කළාය.
"ඒගොල්ලන්ට පෙනෙන, දැනෙන තුවාල මොනවාද, විසඳ ගන්න බැරිවෙච්ච ප්‍රශ්න මොනවාද?, අන්න එතනින් තමයි අපි පටන් ගන්නේ."
ප්‍රධාන කොන්දේසි දෙකක් මත, සිවිල් සමාජය නියෝජනය කරන කාර්ය සාධක බලකායේ සාමාජිකයන් එකොලොස් දෙනාම ඒ සඳහා එකඟවූ බවත් නීතිවේදිනී මනෝරි මුත්තෙටුවේගම සඳහන් කළාය.
"එකක් තමයි අපි රට වටා ගිහිල්ල, ජනතාවගේ අදහස් විමසලා සකස් කරන වාර්තාව ජනතාවට ලැබෙන්න සලස්වන්න ඕනේ," ඇය සඳහන් කළේ සංදේශයේ සරෝජ් පතිරණ සමඟ සාකච්ඡාවකට එක්වෙමින්.
"කෙලින්ම, ප්‍රමාදයක් නැතිව. එහෙම නොකෙරුනොත් අපි විසින් ඒක කරනවා."
ආචාර්ය පාක්‍යසෝති සරවනමුත්තු සංහිඳියා යාන්ත‍්‍රණ උදෙසා ප‍්‍රවිචාරණ කාර්ය සාධක බලකායේ ලේකම්වරයා වන අතර, ගාමිණී වියන්ගොඩ, විසාකා ධර්මදාස, ජනාධිපති නීතිඥ ශාන්තා අභිමානසිංහම්, මහාචාර්ය චිත‍්‍රලේඛා මෞනගුරු, මහාචාර්ය දයා සෝමසුන්දරම්, ආචාර්ය ෆර්සානා හනීෆා, මහාචාර්ය ගමීලා සමරසිංහ, මිරාක් රහීම්, නීතිඥ කේඩබ් ජනරංජන එහි සෙසු සාමාජිකයෝ වෙති.
කාර්ය සාධක බලකාය ඉදිරියේ සාක්ෂි දෙන පුද්ගලයන්ට සහ එම සමස්ත ක්‍රියාදාමයට සහභාගී වන පිරිස තර්ජන හෝ හිංසනවලින් ආරක්ෂාව සැලසිය යුතුය යන්න ඔවුන් ආණ්ඩුවට ඉදිරිපත් කළ දෙවැනි කොන්දේසියයි.
"ඒ කියන්නේ ආරක්ෂක අංශයෙන් හෝ හිටපු පැරා මිලිටරි කාන්ඩේ අතින් හෝ මේ අයට කිසිම තර්ජනයක් හෝ බලපෑමක් විය නොයුතුයි කියන එක."
කාර්ය සාධක බලකාය ජනතා අදහස් විමසමින් සිටින අතරවාරයේ, අතුරුදහන්වූවන් සම්බන්ධ කාර්යාලයක් (OMP) පිහිටුවීමට ආණ්ඩුව කටයුතු කිරීම පරස්පර තත්වයක් නොවන බවයි සභාපතිනිය පවසන්නේ.
සිවිල් සමාජය සමඟ තවදුරටත් සාකච්ඡා කරමින් එය සංශෝධනය කරන බව අතුරුදහන්වූවන් සම්බන්ධ කාර්යාලය පිහිටුවීමේ කෙටුම්පතේ සඳහන් වන බව පෙන්වා දෙන මනෝරි මුත්තෙට්ටුවේගම, එමෙන්ම අවශ්‍ය සංශෝධන ඉදිරිපත් කිරීමට පාර්ලිමේන්තු මන්ත්‍රීවරුන්ටත් අවස්තාව තිබෙන බව වැඩිදුරටත් පැවසීය.
ctf.srilanka@gmail.com නැමැති විද්‍යුත් තැපෑල ඔස්සේ හෝ, ''ලේකම්, සංහිඳියා යාන්ත‍්‍රණ උදෙසා ප‍්‍රවිචාරණ කාර්ය සාධක බලකාය, සංහිඳියා යාන්ත‍්‍රණ පිළිබඳ සම්බන්ධීකරණ ලේකම් කාර්යාලය, ජනරජ ගොඩනැගිල්ල, ශ‍්‍රීමත් බාරොන් ජයතිලක මාවත, කොළඹ 01'' යන ලිපිනයට ලියාපදිංචි තැපෑලෙන්ද ජනතාවට සිය අදහස් ලියා දැන්විය හැකි බවත් කාර්ය සාධක බලකාය සඳහන් කරයි.
නරීතා ගුවන්තොටේදී අගමැති හරසරින් පිළිගැනේ.
ජපාන නිල සංචාරය ආරම්භ කරමින් අග්‍රාමාත්‍ය රනිල් වික්‍රමසිංහ මහතා, මහාචාර්ය මෛත්‍රී වික්‍රමසිංහ මහත්මිය ඇතුළු දූත පිරිස ඊයේ (10 දා) ජපානයේ වේලාවෙන් ප.ව. 5.30 ට පමණ නරීතා ජාත්‍යන්තර ගුවන් තොටුපළින් ජපානයට ළඟාවූහ.
ශ්‍රී ලංකා අග්‍රාමාත්‍යවරයා ඇතුළු දූත පිරිස පිළිගනු ලැබූයේ ජපාන අග්‍රාමාත්‍යවරයාගේ විශේෂ උපදේශක හිරෝතෝ ඉෂුම් මහතා, ජපානයේ ශ්‍රී ලංකා තානාපති මහාචාර්ය ධම්මික ගංගනාත් දිසානායක මහතා සහ ශ්‍රී ලංකාවේ ජපාන තානාපති කෙනිචි සුගනුමා මහතා සහ එම මහත්මිය ඇතුළු කාර්ය මණ්‌ඩලය විසිනි.
අග්‍රාමාත්‍යවරයාගේ ජපාන නිල සංචාරයේ නිල සාකච්ඡා හෙට (11දා) ආරම්භ වීමට නියමිතය.
එක්සත් ජාතික පක්ෂ මූලස්ථානයේදී නෙස්ලේ සමාගම විසින් ප්‍රවර්ධන වැඩසටහනක් පැවැත්වීම.
එක්සත් ජාතික පක්ෂ මූලස්ථානයේදී නෙස්ලේ සමාගම විසින් ප්‍රවර්ධන වැඩසටහනක් පැවැත්වීම සම්බන්ධයෙන් සිය විරෝධය පළ කරන බව පාරිභෝගික අයිතීන් සුරැකීමේ ජාතික ව්‍යාපාරය පවසා සිටියි. 
පාරිභෝගික අයිතීන් සුරැකීමේ ජාතික ව්‍යාපාරයේ සභාපති රංජිත් විතානගේ මහතාගේ අත්සනින් යුතුව මාධ්‍ය වෙත නිකුත් කරන ලද නිවේදනයක මේ බව සදහන්ව අැති අතර නෙස්ලේ සමාගමේ නිෂ්පාදන තුළින්, රටේ ජනතාවට වස විස කවන බවට සාක්ෂි සහිතව ඔප්පු කිරීමේ හැකියාවක් තම සංවිධානය සතු බවද අදාළ නිවේදනය තුළ වැඩිදුරටත් සදහන්ය.
එක්සත් ජාතික පක්ෂයේ මහ ලේකම් කබීර් හෂිම් මහතා බහුජාතික සමාගම් වල ගැත්තෙකු වී අැති බව, අදාළ ප්‍රවර්ධන වැඩසටහන සදහා අවස්ථාව ලබා දීම තුළින් ගම්‍ය වන බවත් මෙම සිදුවීම සම්බන්ධයෙන් වහාම ප්‍රකාශයක් නිකුත් කිරීමට කටයුතු කරන ලෙස අමාත්‍ය කබීර් හෂීම් මහතාගෙන් ඉල්ලා සිටින බවත් පාරිභෝගික අයිතීන් සුරැකීමේ ජාතික ව්‍යාපාරය අදාළ නිවේදනය තුළින් වැඩිදුරටත් අවධාරණය කර සිටියි.
ජේ.ආර්. ජයවර්ධන මහතාගේ සහෝදරයකු වන කෝබට් ජයවර්ධන පැවිද්ද ලබා අප ඇසුරේ ගංගාරාමයේ වැඩ සිටියා.
විජයවර්ධන පවුලේ හැංගිච්ච රහස ඞී.ආර්. විජයවර්ධන මහතායි. එමෙන්ම රූබි විජයවර්ධන මැතිනියයි. ඔවුන්ගේ වැඩිමහල් දියණිය නාලනී වික‍්‍රමසිංහ මහත්මියයි. එතුමියගේ සැමියා වන්නේ එස්මන්ඞ් වික‍්‍රමසිංහ මහතායි. ඔහු මෙරට ප‍්‍රවෘත්ති පත‍්‍ර කලාවේ විප්ලවය කළ නිහඬ පුද්ගලයායි. රනිල් වික‍්‍රමසිංහ මහතා ඔවුන්ගේ පුත‍්‍රයායි.
සතර බ‍්‍රහ්ම විහරණ ගැන බුදුන්වහන්සේ දේශනා කළා. මෙත්තා, කරුණා, මුදිතා, උපේක්ඛා යනු එයයි.  ඕනෑම කෙනකුට තිබිය යුතු ශ්‍රේෂ්ඨතම ගුණය මෛත‍්‍රියයි. සමානාත්මතාව, කැපවීම, ඉවසීම වැනි ගුණාංග ද පැවැතිය යුතුයි.
මා දුටු විඳදරා ගැනීමේ හැකියාව ඇති පුද්ගලයකු මෙරට සිටිනවා නම් ඒ ශ්‍රේෂ්ඨම පුද්ගලයා හිටපු ජනාධිපති ජේ.ආර්. ජයවර්ධන මහතායි. ඉන් පසුව තාන්න-මාන්න නිලතල ලැබුණා සේම එහි දුක්බර ස්වභාවයත් හොඳින් විඳගත් ශ්‍රේෂ්ඨ පුද්ගලයා ලෙස රනිල් වික‍්‍රමසිංහ මහතා හඳුන්වාදිය හැකියි.
රටේ ගිනිගන්න ප‍්‍රශ්න නිවන්න අප කවුරුත් කැපවිය යුතුයි. ඉදිරියට එන වෙසක් දිනය ඒ සඳහා සුදුසු දිනයයි.
විදේශීය ජාතීන් මෙරටට එන අවස්ථාවේ සියලූම ජාතීන් එකා වගේ කටයුතු කළ යුතුයි. අපට ලැබී ඇති අවනම්බු නැති කර ගැනීමට එය හොඳ අවස්ථාවක් වේවි.
අපි සියලූම වාද බේද අමතක කර මධ්‍යස්ථව, සමගියෙන්, එකමුතුව රට ගොඩනගමු. රනිල් වික‍්‍රමසිංහ අගමැතිතුමාට සහ ජනපති මෛත‍්‍රීපාල සිරිසේන මහතාට දිය හැකි ශක්තිය එයයි.”
සෞඛ්‍ය පෝෂණ සහ දේශීය වෛද්‍ය අමාත්‍ය දොස්තර රාජිත සේනාරත්න මහතා
”රනිල් වික‍්‍රමසිංහ ගැන මෙවැනි වේදිකාවක විනාඩි කීපයකින් කතා කර නිම කරන්න බැහැ. ඒ නිසා එක් පැතිකඩක් ගැන පමණක් මා කතා කරන්නම්.
එතුමා ආදී රාජකීය විද්‍යාලයේ ශිෂ්‍යයකු වෙනවා. රාජකීය බව එක් පැත්තකිනුත්, අනික් පැත්තෙන් සරල බවත් ගැන මා අද කතා කරනවා.
1948 නිදහස ලැබුණු පසු අප රටේ නායකත්වය බාරගත් සියලූම දෙනා විදේශ අධ්‍යාපනය ලැබූ අයයි. ඩඞ්ලි, ජේ.ආර්., සර් ජෝන්, සර් ඔලිවර් ගුණතිලක, නුගවෙල, කන්නන්ගර ආදීන් විදේශ අධ්‍යාපනය ලැබූ නායකයන් වූවා.
1951 දී බණ්ඩාරනායක මේ කඳවුරෙන් ඉවත්වී වෙනම පිළකට ගමන් කළා. ඒ පිළෙහි සිටි නායකයන් ද විදේශ අධ්‍යාපනය ලැබූ අයයි. බණ්ඩාරනායක, ශ්‍රී නිශ්ශංක, ඒ.පී. ජයසූරිය, ජෝර්ජ් ආර්. ද සිල්වා ඒ කඳවුරේ සිටියා.
මේ පිල් දෙකටම මැද සිටි සම සමාජ පක්ෂ නායකයන් වූ අයත් විදේශ අධ්‍යාපනය ලැබූ අයයි. එන්.එම්. පෙරේරා, කොල්වින් ආර්. ද සිල්වා, ලෙස්ලි ගුණවර්ධන, දොස්තර එස්.ඒ. වික‍්‍රමසිංහ, පිලිප් ගුණවර්ධන, පීටර් කෙනමන් ආදීන් ඒ අතර වෙනවා.
මේ පළමු පරපුරෙන් පසුව අපට දෙවැනි පරපුර හමුවෙනවා. ඒ පරපුර මෙරට ජාතික අධ්‍යාපනය සමග මුසු වෙනවා. රනිල් වික‍්‍රමසිංහ එහි සුවිශේෂී නිෂ්පාදනයයි. මෙරට විශ්වවිද්‍යාලයක අධ්‍යාපනය ලබා අගමැති වූ පළමු දේශපාලකයා රනිල් වික‍්‍රමසිංහයි.
1953 දී රනිල් රාජකීය විද්‍යාලයට ඇතුළු වෙනවා. ඒ රටට සුවිශේෂී වසරකයි. හර්තාලය ඇරැුඹුණේ 1953 දීයි. රනිල්ගේ පියා මෙරට මාක්ස්වාදී දේශපාලනය හැදෑරූ ලංකා සම සමාජ පක්ෂයේ ඉහළ නායකයකු වූවා.
එස්මන්ඞ් වික‍්‍රමසිංහ මහතාගේ විවාහය ගැන ලංකා සම සමාජ පක්ෂය මධ්‍යම කාරක සභා රැස්වීම් දෙකක කතා කළා. ධනපති පවුලක් වන විජයවර්ධන පවුල සමග එස්මන්ඞ් වික‍්‍රමසිංහ සහෝදරයා විවාහ ගිවිස ගත්තේ කෙසේ ද යනුවෙන් ඒ සාකච්ඡුා පැවැත්වුණා.
එස්මන්ඞ් වික‍්‍රමසිංහ මහතා විජයවර්ධන පවුලෙන් විවාහය කරගෙන විජයවර්ධන පවුලේ ධනය සම සමාජ ව්‍යාපාරය වෙනුවෙන් යෙදිය යුතු යැයි මොරටුව සම සමාජ පක්ෂ මන්ත‍්‍රී හර්මන් පීරිස් යෝජනාවක් ඉදිරිපත් කළා. ඒ අනුව විජයවර්ධන පවුලෙන් විවාහ ගිවිස ගන්නට ඔහුට අවසර දුන්නා.
එස්මන්ඞ් වික‍්‍රමසිංහගේ සහෝදර බිෂෝප් ලක්ෂ්මන් වික‍්‍රමසිංහ වරෙක ගුණදාස අමරසේකර සමග කී කතාවක් අමරසේකර මට පැවැසුවා. ”ගුණදාස මා කිසිවිටෙක යූ.එන්.පී. එකට ඡුන්දය දී නැහැ” යනුවෙන් ඔහු ප‍්‍රකාශ කර තිබුණා. ඒ තමයි වික‍්‍රමසිංහ පවුල.
පසු කලෙක වෙන මත දැරුවත් රනිල් වික‍්‍රමසිංහට ඒ ආභාෂය හොඳින්ම ලැබුණා. රාජකීය මව එක් පැත්තකින් තබාගෙන අනෙක් පැත්තෙන් පියාගේ ඇති සරල බව තබාගන්න රනිල් කැමතියි.
70 දශකය වනවිට ඔහු නීති උපාධිය ගෙන නීති විදුහලට ගොස් නීතිවේදියකු බවට පත්වුණා. නීති පීඨ ශිෂ්‍ය සංගමයේ නායකයකු ලෙස ක‍්‍රියා කළා.
රබර් සෙරෙප්පු දෙකක් දමා සරසවියට එන රනිල් මට තවමත් මතක යැයි මා සමග ජනවේගය ව්‍යාපාරයේ වැඩ කළ දැනට  ඕස්ටේ‍්‍රලියාවේ සිටින මාවෝවාදියකු වන ශ්‍රී ස්කන්ධ රාජා මහතා මා සමග පැවැසුවා.
මා එජාපයට පැමිණි පසු ශ්‍රී ගැන විස්තර රනිල්ට කියන විට හාර හාර ඔහු ගැන තවදුරටත් විමසුවා. තද වාමාංශික මතධාරියකු පිළිබඳවත් ප‍්‍රසංශ සහගතව කතා කිරීමේ ගුණය රනිල් සතුයි.
ඔහු එක් පැත්තකින් සරසවියේ ශිෂ්‍ය සටන් පෙරමුණේ සිටිනවා. අනෙක් පැත්තෙන් රාජකීය සබඳතා අතහැරියේ නැත. රාජකීය ශාන්ත තෝමස් මහ ක‍්‍රිකට් ගැටුම නරඹන්නට ඔහු නොවරදවාම යනවා. මේ කොන් දෙකෙහි සංකලනය වී ගමන් කරන්න එතුමාට හැකිවුණා.
එකල දේශපාලන නායකයන් නායකත්වයට පත්වීම සඳහා ආගම පවා වෙනස් කරන යුගයක පැවතුණා. බොහෝ රාජකීයයන් අප වැනි ආනන්ද නාලන්දියන් අඳින ජාතික ඇඳුම පොරවා ගන්නා විට රනිල් රාජකීය විදුහලේ පුරුදු යුරෝපීය ඇඳුම කිසිදා අත් හැරියේ නැහැ. ඇඳුමින් දේශපාලන ප‍්‍රතිපත්ති මාලාව අපට කියාදෙන්න ඔහු තැත් කළේ නැහැ.
2001 රජයේදී මා රනිල් සමග ඉතා සමීපව වැඩ කළා. ඔහුගේ හොඳ ගතිගුණ මා එකල තේරුම් ගත්තා. මනුස්සකම, සරලබව මෙන්ම ඔහු රකින මිනිහා ඔහු සියලූ දේ පසෙක දමා ආරක්ෂා කළා.
මා මිත‍්‍ර මංගල සමරවීර එදා මට හතරවටින් පහර දෙන විට ශබ්ද කෝෂ, සිංහල සාහිත්‍ය ග‍්‍රන්ථ ගෙනැවිත් ඒවාට උත්තර බැඳිය යුතු ආකාරය ඉගැන්වූයේ රනිල් වික‍්‍රමසිංහයි.
2001 දී රාජකීයයන් 18 දෙනකු පාර්ලිමේන්තුව ජයගෙන හිටියා. ඔවුන් පිළිගැනීම සඳහා රාජකීය විදුහලේ උත්සවයක් තිබුණා. එහි ප‍්‍රධාන ආරාධිත වූ අගමැති රනිල් මෙසේ කියනවා. ”අපගේ පිය පරපුරට, අනගාරික ධර්මපාල, ජේම්ස් පීරිස්, ශ්‍රීමත් පොන්නම්බලම් රාමනාදන්, පොන්නම්බලම් අරුණාචලම්, ජෝන් කොතලාවල, ජේ.ආර්. වැනි අයට මග කියා දුන්නේ රාජකීය විදුහලයි. අප සැවොම ඉතිහාසය, දේශපාලනය, සාහිත්‍ය ඉගෙන ගත්තේ මෙහිදීයි. විනය උගත්තේත් මෙහිදීයි.”
රාජකීය විදුහල ගැන මා මෙතරම් කතා කරන්නේ ඇයි? ඔහුට රාජකීය විදුහලෙන් ලැබුණු හොඳම ආභාෂය ලිබරල්වාදයයි. ඔහු ලිබරල් අන්දමින් නිදහස්ව සිතනවා. ඔහු නිදහස් චින්තනය නිසා සිංහල ජාතිකත්වයටම යටවුණේ නැහැ. සියලූ ජාතීන් නියෝජනය වන ශ්‍රී ලාංකික ජාතිය ගැන හැම විටම කල්පනා කළා. සිංහල මිනිසුන් සමග එක්ව ශ්‍රී ලාංකික ජාතිය රැුක ගන්නා ආකාරය ගැන රනිල් කල්පනා කළා.
රනිල්ට බහුතර සිංහල ජනතාව දිනා ගන්න නොහැකි යැයි චෝදනාවක් තිබුණා. එය චෝදනාවක් පමණයි. ඊට පිළිතුරු දීමට ඔහු රාජකීය පෙනුම අතහැරියේ නැහැ. එය අවශ්‍ය වන්නේත් නැහැ. අවශ්‍ය වන්නේ සිංහල සමාජය පොදු ශ්‍රී ලංකාව වෙනුවෙන් දිනා ගැනීමේ දේශපාලනය ක‍්‍රියාත්මක කිරීමයි.
රනිල් වික‍්‍රමසිංහ දේශපාලන අනන්‍යතාව රාජකීය හැඩතලය යොදා ගැනීමට මීට වඩා සුදුසු කාලයක් නැහැ. එය මීට වඩා අත්‍යවශ්‍ය වන කාලයක් ද නැහැ. ශ්‍රී ලාංකික අනන්‍යතාව ගොඩනැගීම සඳහා රනිල් වික‍්‍රමසිංහ රාජකීය පසුතලය යොදා ගනිමු.”
මුඛ්‍ය දේශනය පැවැත්වූ ඉන්දීය පාර්ලිමේන්තුවේ විදේශ කටයුතු කාරක සභාවේ සභාපති සම්මානලාභී ලේඛක ශෂී තරූර් මහතා
”ශ්‍රී ලංකාවේ ඇති දැඩි පරිසර නීති බොහෝවිට ඉන්දීය ආයෝජකයන්ට හිරිහැර ගෙනදෙන අවස්ථා තිබෙනවා. නමුත් චීනය ඒ නීතිවලින් ගැලවී යන බව අපේ හැඟීමයි. ඒ පිළිබඳව ලංකා රජය අවධානය යොමු කරන්න.
ජනවාර්ගික ප‍්‍රශ්නය සඳහා කඩිනම් විසඳුමක් අවශ්‍ය බව ඉන්දියාවේ මතයයි. නමුත් ඒ වෙනුවෙන් කිසිවිටෙක ඉන්දියාව ලංකාවේ ස්වාධීන බවට බලපෑමක් කරන්නේ නැහැ. ලංකාවේ ශීඝ‍්‍ර සංවර්ධන කාර්යය සඳහා ඉන්දියාවේ උපරිම සහයෝගය ලැබෙනවා. ආයෝජන වෙනුවෙන් ඉන්දීය සහයෝගය පළ කරනවා.
ශ්‍රී ලංකාවේ ජනවාර්ගික ප‍්‍රශ්නයට විසඳුම දීම තමිල්නාඩුවේ සිටින මිලියන 70ක ජනතාවටත් සහනය සැලසීමක් බව කිව යුතුයි.”
ක‍්‍රිස්තියානි කටයුතු සහ ඉඩම් අමාත්‍ය ජෝන් අමරතුංග මහතා පිළිගැනීමේ කතාව පැවැත්වීය.
මහා සංඝරත්නය, මැල්කම් කාදිනල් රංජිත් කොළඹ අගරදගුරුතුමන් ඇතුළු සෙසු ආගමික නායකයෝ ද මැති ඇමැතිවරු ඇතුළු විශාල පිරිසක් ද මේ අවස්ථාවට සහභාගි වූහ.
ශ‍්‍රී ලංකා නිදහස් පක්ෂයේ නිකවැරටිය ආසන සංවිධායක ධුරයේ ජොන්ස්ටන් ඉවතට.
ශ‍්‍රී ලංකා නිදහස් පක්ෂයේ නිකවැරටිය ආසන සංවිධායක ධුරයේ කටයුතු කළ පාර්ලිමේන්තු මන්ත‍්‍රී ජොන්ස්ටන් ප‍්‍රනාන්දු අදාළ තනතුරින් ඉවත් කර අැති අතර නියෝජ්‍ය අමාත්‍ය ඉන්දික බණ්ඩාරනායක මහතා එම ධූරය සදහා පත්කර අැත.කුරුණෑගල දිස්ත‍්‍රික්කය සඳහා ශ‍්‍රී ලංකා නිදහස් පක්ෂ නව ආසන සංවිධායකවරුන් සිව් දෙනෙකු සහ දිස්ත‍්‍රික් සංවිධායකවරුන් තිදෙනෙකුද පත්කර අැති බව වාර්තා වේ. 
ජනාධිපති මෛත‍්‍රිපාල සිරිසේන මහතා මෙම පත්වීම් සිදුකර තිබේ.
බදු දැලෙන් රිංගා යන විශාල පිරිසක් රට තුළ සිටිනවා.
ජාතික ආර්ථිකයට රුධිරය සපයන්නේ දේශීය ආදායම් බදු දෙපාර්තමේන්තුව යැයි ජනාධිපති මෛත‍්‍රීපාල සිරිසේන මහතා ආදායම් බදු කොමසාරිස්වරුන්ගේ 16 වැනි සම්මේලනයේදී ඊයේ (6) පැවැසීය.
එහෙත් රජයට අය විය යුතු බදු ලබා නොදී බදු දැලෙන් රිංගා යන විශාල පිරිසක් රට තුළ සිටින්නේ යැයි කී ජනාධිපතිවරයා මේ ගැන ජනතාව අතරේ ගැඹුරු සංවාදයක් හටගෙන ඇතැයි ද සඳහන් කළේය.
නව ආදායම් බදු පනත සම්බන්ධයෙන් දේශීය ආදායම් බදු දෙපාර්තමේන්තුවේ හටගෙන ඇති කැළඹීම ගැන තමා දැනුම්වත් යැයි ද අලූත් අවුරුද්දෙන් පසුව සියලූ පාර්ශ්ව එකතු කරගෙන සාකච්ඡා මාර්ගයෙන් ඊට පිළිතුරු සෙවීමට රජය කටයුතු කරන්නේ යැයි ද මෛත‍්‍රීපාල සිරිසේන මහතා කීවේය.
ආදායම් බදු කොමසාරිස්වරුන්ගේ 16 වැනි සම්මේලනය කොළඹ, කිංග්ස්බරි හෝටලයේ පැවැති අතර විශ‍්‍රාමලත් ජ්‍යෙෂ්ඨ ආදායම් කොමසාරිස් පී.කේ.ජී. සමරතුංග මහතාට ජනාධිපතිවරයා අතින් සම්මාන තිළිණ ප‍්‍රදානයක් ද එහිදී සිදුකෙරිණි.
ජනාධිපති මෛත‍්‍රීපාල සිරිසේන මහතා එහිදී මෙසේ ද කීය.
අපේ රටේ ජාතික ආර්ථිකයේ හදවතට රුධිරය ලබාදෙන්නේ දේශීය ආදායම් කොමසාරිස්වරුන් විසිනුයි. අපේ ආර්ථිකය ශක්තිමත් වන්නේ දේශීය ආදායම් බදු කොමසාරිස්වරුන්ගේ දැනුම, කැපවීම, ශක්තිය සහ ඊට ඇති වුවමනාව තුළ බව සියලූ දෙනාම අවිවාදයෙන් පිළිගන්නවා. ඒ නිසා එදා මෙදාතුර දීර්ඝ කාලයක් තිස්සේ මේ දෙපාර්තමේන්තුවේ සේවය කළ හා සේවය කරන සියලූ නිලධාරීන් මා සිහිපත් කරනවා. රටේ ආර්ථිකය ගැන ඇති වූ විවිධ ගැටලූ, ප‍්‍රවණතා  හා අර්බුදවලදී මූලික වශයෙන්ම මුහුණ දෙන ආයතනයක් වන්නේ දේශීය ආදායම් බදු දෙපාර්තමේන්තුවයි.
විවිධ ක්‍ෂේත‍්‍ර ගැන ඇති විෂය දැනුම මෙන්ම, සමාජ දැනුම හා අත්දැකීම් සමඟ අපේ රටට සේවය කිරීමට අපි සියලූ දෙනාම බැඳී සිටිනවා. ඒ අනුව අද දවසේදීත් මේ දෙපාර්තමේන්තුවෙන් කරන කාර්ය මා අගය කරන අතර එහි නිලධාරීන්ට මගේ ප‍්‍රශංසාව හිමිවෙනවා. අපේ රටේ බදු ක‍්‍රමය ගැන ප‍්‍රසාදය, අප‍්‍රසාදය වගේම විවේචන හා ඇගයීම් යන සියල්ල තිබෙනවා. ඒක අපේ රටට පමණක් සීමා වූ දෙයක් නෙවෙයි. ලෝකයේ දියුණු, සංවර්ධිත ශක්තිමත් ආර්ථිකයක් ඇති රටවල පවතින බදු ක‍්‍රම ගැන අධ්‍යයනය කිරීම අවශ්‍යයයි. ඒවායෙන් අත්දැකීම් ලැබීම අත්‍යවශ්‍යයයි. අවශ්‍ය පුහුණුවීම් විදෙස් ශිෂ්‍යත්ව ගැන සභාපතිවරයා තම කතාවේදී සඳහන් කළා. මේ දෙපාර්තමේන්තුවේ සේවය ගුණාත්මක වර්ධනයක් වෙනුවෙන් ඒවා අත්‍යවශ්‍ය බව මාත් පිළිගන්නවා. රජයක් හැටියට මෙන්ම මුදල් අමාත්‍යංශය හැටියටත් ඊට අවශ්‍ය පරිසරය සකසා දීමේ වැදගත්කම මා අවධාරණය කරනවා.
ඒ වගේම පොදුවේ ගත්විට රටේ පවතින බදු ක‍්‍රමයේදී ඒකපුද්ගල ආදායම වැඩිවෙද්දී බදු අයකිරීම හරියට වෙලා නෑ. විශේෂයෙන්ම ඍජු බදු අයකිරීම ගැන ප‍්‍රශ්නයක් තිබෙනවා. රාජ්‍ය බදු ආදායම ගැන කතාකරද්දී පහුගිය කාලයේදී දේශීය ආදායම් බදු දෙපාර්තමේන්තුවේ තිබෙන්නේ ලිපිගොනු මෙච්චර යැයි සමහරු කිව්වා. නමුත් බදු අය නොකරන විශාල පිරිසක් සිටින බවත්, එසේ සිදුවන්නේ කෙසේදැයි කියා ආණ්ඩුව තුළ මෙන්ම පොදු ජනතාව අතරත් සංවාදයට හා සාකච්ඡාවට ලක්වුණා.
වසර දහස් ගණනකට පෙර රාජාණ්ඩු ක‍්‍රමවලදී බදු අයකරගත් ආකාරය ගැන ඓතිහාසික සාධක හා තොරතුරු තිබෙනවා. බොහෝවිට විදෙස් ආක‍්‍රමණිකයන් මේ රට පාලනය කළ අවස්ථාවල අනුගමනය කළ අමානුෂික බදු අයකිරීම් ගැන අප අසා තිබෙනවා. ඇතැම් රජවරුන් බදු අය කරගත් ආකාරය උපහාස කතාවලින් පිරී තිබෙනවා. එමෙන්ම රජයක් ආදායම් ලබාගැනීම ගැන බෞද්ධ දර්ශනයේ පවා සඳහන් වෙනවා. ඇති අයගෙන් ධනය හා සම්පත් පොදු ජනයා අතරට ගෙනයන ආකාරය ගැන එම උගැන්වීම්වල පැහැදිලිව සඳහන් වෙනවා. වැඩවසම් ආදී නොදියුණු සමාජ ක‍්‍රම ගැන අපි කතාකරනවා. එවැනි කාලවල තනි පුද්ගලයන්ගේ බලගතුභාවය අනුව ගම්මානවල ප‍්‍රාදේශීය නායකයන්ගේ බලය අනුව බදු අය කරගත් ඉතිහාසයන් ගැන වාර්තා වෙනවා. බදු අයකරගැනීමේ ඉතිහාසය කෙටියෙන් හෝ මා මෙසේ දැක්වූයේ ඇතැම් අවස්ථාවල දේශපාලන අංශ මෙන්ම ජනමාධ්‍ය පවා බදු සම්බන්ධයෙන් රජය ගන්නා තීන්දු හදිසියේ ගත් ඒවා හැටියට පෙන්වන නිසයි.
මහවැලි අමාත්‍යංශයට මා වසර විසි පහක් පමණ තිස්සේ විටින් විට සම්බන්ධ වී සිටියා. ඊට අදාළ ආයතනවල බදු ප‍්‍රතිපත්තියේ යම් යම් වෙනස්කම් කළත් අලූත් අත්හදාබැලීම් රාශියක් කළත් ඒ අදාළ ආදායම්වලින් බොහෝවිට රජයට ලැබෙන්නේ 10% හා 20% අතරේ ප‍්‍රමාණයකුයි. ඊට විධිමත් ක‍්‍රමයක් නැති බව මා දන්නවා. එහෙම බැලූවාම රාජ්‍ය ආදායමට බොහෝ පෞද්ගලික අංශ ව්‍යාපෘති ආයෝජනවලින් දකින්නේ දුබලතාවක්. එවැනි අංශ ශක්තිමත් කරගෙන කාර්යක්ෂම කිරීම අත්‍යවශ්‍ය යැයි මා විශ්වාස කරනවා.
මේ සමුළුවට අවසන් වරට පැමිණි ජනාධිපතිවරයා කවුදැයි මම මේ සංගමයේ සභාපතිතුමාගෙන් ඇහුවා. රාජ්‍ය නායකයා ආවේ පළමු වරට මෙවර යැයි එතුමා කිව්වා. එහෙම නම් ගෙන්නන්න ඇත්තේ ඇයි කියලා මම කල්පනා කෙරුවා. සභාපතිතුමාගේ කතාවේදි කරුණු රාශියකුත් කිව්වා. ඒ කතාව ඇහුවාම මට එන්න කියන්න ඇත්තේ අලූත් බදු පනත එපාම කියන්න වෙන්න ඇති කියලා මට හිතෙනවා. මට හැඟුණේ දැනුණේ එහෙමයි. පසුගිය කාලයේත් මේ ගැන ප‍්‍රශ්න තිබෙන බව මා දැනගත්තා. 2007 සිට තරුණ ජවය නෑ කියලා කිව්වා. තරුණ ජවය නෑ කියලා කියන්නේ මේ ඉන්න අයට වැඩ බෑ කියන එකද? මම නම් එහෙම හිතන්නේ නෑ. මෙතැන සිටින්නේ බොහෝම ශක්තිමත්, ප‍්‍රබුද්ධ, පරිණත පිරිසක්. මේ දෙපාර්තමේන්තුව දුවන්නේ ඒ අයගේ නායකත්වය තුළයි.
කොහොම වුණත් 2007 සිට සහකාර කොමසාරිස්වරුන් බඳවාගෙන නැත්නම් ඒක ප‍්‍රශ්නයක්. ඇයි එහෙම වුණේ කියලා නම් මම දන්නේ නෑ. දැන් අපි ඇවිල්ලත් අවුරුදු දෙකහමාරකට කිට්ටුයි. එම නිසා මේ දෙපාර්තමේන්තුවේ ශක්තිමත්භාවය හා කාර්යක්ෂමභාවය වෙනුවෙන් බඳවාගැනීම් වහා කළ යුතු යැයි මාත් හිතනවා. බදු පනත හා බඳවාගැනීම් ඇතුළු කරුණු ගැන සිංහල අලූත් අවුරුද්දෙන් පසුව දිනයක් වෙලාවක් නියම කරගෙන සියලූ දෙනා එකතු වී සාකච්ඡා කිරීමට මා අදහස් කරනවා. එමගින් ගැටලූ නිරාකරණය කරගනිමු. ඔබතුමන්ලාගෙන් රටට ලැබිය යුතු සේවය ලබාගැනීම සඳහා අවශ්‍ය පසුබිම සකස් කර දෙන බවට මා පොරොන්දු වෙනවා. මේ රටේ ජාතික ආර්ථිකය ශක්තිමත් කරමින් පොදු ජනතාවට වඩාත් උසස් ජීවන තත්ත්වයක් ලබාදෙන්නත් සමෘද්ධිමත් ආර්ථිකයක් ඇතිකරන්නත් ඔබ මෙතෙක් කර ඇති සේවය අගය කරන අතර එය ඉදිරියේදී වඩාත් උසස් ලෙස ලබාදෙන්නට ශක්තිය ධෛර්ය ලැබේවා යැයි ප‍්‍රාර්ථනා කරනවා.
දේශීය ආදායම් කොමසාරිස්වරුන්ගේ සංගමයේ සභාපති මහින්ද ගුණවීර මහතා මෙසේ කීය.
අප වෘත්තිය සමිතිය නියෝජනය කරන්නේ දේශීය ආදායම් සේවයේ විශේෂ හා පළමු ශ්‍රේණිවලට අයත් නියෝජ්‍ය කොමසාරිස් ජනරාල්, ජ්‍යෙෂ්ඨ කොමසාරිස් හා කොමසාරිස් යන තනතුරු දරන නිලධාරිනුයි. අප සෑමවිටම සාම්ප‍්‍රදායික වෘත්තීය සමිතියකට සීමා නොවී දෙපාර්තමේන්තුවේ අරමුණු ඉටුකරගැනීමට පෙනී සිටිනවා. එහිදී ජාතික අවශ්‍යතාවලට මුල් තැනදී අපි කටයුතු කරනවා. සාම්ප‍්‍රදායික වෘත්තීය සමිති උළෙලක පිළිගැනීමේ කතාවෙන් වැඩි කොටසක් වෙන්වන්නේ සිය සාමාජිකයන්ට හිමි විය යුතු අයිතිවාසිකම් සහ වරප‍්‍රසාද පිළිබඳව ප‍්‍රධාන ආරාධිතයාගේ අවධානය යොමුකිරීමයි. එහෙත් අපි මේ අවස්ථාව යොදාගන්නේ අපගේ යුතුකම හා වගකීම වන රජයට ආදායම් රැුස්කරදීමේ ක‍්‍රියාවලියට මතුව ඇති ගැටලූ හා සම්බාධක ජනාධිපතිවරයාගේ කාරුණික අවධානයට යොමුකිරීමටයි. අපගේ වෘත්තිය ගැටලූ ඉදිරිපත් කරන්නේ දෙවැනුවටයි.
අයවැය මගින් යෝජනා කරන බදු ප‍්‍රතිපත්ති සම්බන්ධ අණ පනත් කලට වේලාවට පාර්ලිමේන්තුවෙන් සම්මත වී නීති බවට පත්වීම පමාවීම හේතුවෙන් සිදුවන්නේ බදු ආදායමට අහිතකර බලපෑම් ඇතිවීම, පරිපාලන ගැටලූ ඇතිවීම හා බදු ගෙවන ජනතාව ව්‍යාකූල තත්ත්වයකට පත්වීමයි. මෙවැනි අවස්ථා බොහෝමයක් පසුගිය කාලයේදී අත්දකින්නට ලැබුණු අතර එය රට තුළ බදු නීතිය පිළිබඳව ඇතිවන අවිනිශ්චිතභාවය, ව්‍යාපාරික ප‍්‍රජාවට සිය ව්‍යාපාරික කටයුතු සූදානම් කිරීමට අපහසු වීම බදු ආදායම අඩුවීමට හේතු වෙනවා.
වසර ගණනාවක් බඳවාගැනීම් සිදු නොකිරීම නිසා 2007 දී නිලධාරීන් විශාල පිරිසක් එක්වර බඳවාගැනීමට සිදුවුණා. මෙසේ එකවර විශාල පිරිසක් බඳවාගැනීමේදී අභ්‍යන්තර වශයෙන් පහසුකම් සැලැසීම, පුහුණු කිරීම හා උසස්වීම් ලබාදීම යන කාරණාවලදී පරිපාලනයට මෙන්ම එකී නිලධාරීන්ට ද දැඩි අපහසුතාවට ලක්වීමට සිදුවුණා. එබැවින් වාර්ෂිකව ඇතිවන පුරප්පාඩු පියවීමට අවශ්‍ය කටයුතු යෙදීමෙන් බදු පරිපාලනය මනාව පවත්වාගෙන යෑමට හැකිවන අතර තරුණ ජවය හා නව අදහස් අඛණ්ඩව එක්වීමෙන් සේවයෙහි ගුණාත්මකභාවය පවත්වාගෙන යෑමට හැකියි.
දෙපාර්තමේන්තු පරිපාලනය නවීකරණය අරමුණු කරගනිමින් 2014 දී ව්‍යාපෘතිය ආරම්භ කරන ලද්දේ සිංගප්පූරු රජයේ අනුග‍්‍රහයෙනි. පරිපාලනය කාර්යක්ෂම කිරීමෙන් බදු ආදායම ඉහළ නැංවීම, ජාලගත තොරතුරු පද්ධතියක් ඇතිකිරීමෙන් තාක්ෂණය උපයෝගී කරගෙන බදු ජාලය පුළුල් කිරීම. බදු ගෙවන්නන්ට  ඕනෑම ප‍්‍රාදේශීය කාර්යාලයකින් අවශ්‍ය සේවා ලබාගැනීමට පහසුකම් සැලැසීම. බදු ගෙවන්නන්ට අන්තර්ජාලය තුළින් තමන් කැමැති භාෂාවකින් දේශීය ආදායම් දෙපාර්තමේන්තු වෙබ් අඩවියෙන් දවසේ  ඕනෑම වේලාවකදී ලෝකයේ  ඕනෑම තැනක සිට සේවා ඉටුකරගැනීමට පහසුකම් සැලැසීම මෙමගින් ප‍්‍රකාශිත ප‍්‍රධාන අරමුණුයි.
දැනටමත් මෙම කටයුත්ත නිමාවෙමින් පවතින අතර ඉදිරි මාස කීපය තුළ සම්පූර්ණයෙන්ම ක‍්‍රියාත්මක වනු ඇත. මෙහිදී පැන නැගුණු එක් බාධකයක් වූයේ බාහිරව තොරතුරු ලබාගැනීමට සම්බන්ධවීමට යෝජිත වූ ආයතන 23 න් වැදගත් ආයතන කීපයක් ජාලගතවීමට ප‍්‍රමාණවත් සහයෝගයක් නොලැබීමයි. තවදුරටත් බදු දැලට හසුකරගත හැකි පුද්ගලයන් සොයාගැනීමට එම ආයතන ජාලගතකිරීම ඉතාම වැදගත්. උදාහරණයකට ශ්‍රී ලංකා රේගුව, මෝටර් රථ ප‍්‍රවාහන දෙපාර්තමේන්තුව, සමාගම් රෙජිස්ට‍්‍රාර් දෙපාර්තමේන්තුව සතුව විශාල තොරතුරු සම්භාරයක් තිබෙනවා. එහෙත් ජාලගත කිරීමේ ගැටලූව නිසා එම තොරතුරු අප දෙපාර්තමේන්තුවට ලැබෙන්නේ නෑ. මේ හේතුවෙන් රටට අතිරේකව සපයාගත හැකි බදු ආදායම අහිමි වෙමින් පවතිනවා. එවැනි අඩුපාඩු මැද වුවත් නිලධාරින්ගේ කැපවීම හා රුමිස් (බදු පරිපාලන කළමනාකරණ තොරතුරු පද්ධතිය) ව්‍යාපෘතියේ ප‍්‍රතිඵල යන කාරණා දෙකෙහි සුසංයෝගයෙන් දෙපාර්තමේන්තුවේ බදු ආදායම පසුගිය වසරේ මුල් කාර්තුව හා මේ වසරේ මුල් කාර්තුව සමඟ සැසඳීමේදී වැඩිව තිබෙනවා.
ඒ අනුව ආර්ථික සේවා ගාස්තුව 633% කින් ද වැට් බදු ආදායම 187% කින් ජාතිය ගොඩනැගීමේ බද්ද 157% කින් පොලිය මත රඳවාගැනීමේ බද්ද 130% කින් උපයන විට ගෙවීමේ බද්ද 117% කින් සහ සමාගම් හා පුද්ගලයන් මත ආදායම් බද්ද 113% කින් වැඩි වී තිබෙනවා. ජාත්‍යන්තර මූල්‍ය අරමුදල මගින් කෙටුම්පත් කළ නව දේශීය ආදායම් පනත පිළිබඳව උනන්දුවක් දක්වන පාර්ශ්ව අතර කතිකාවක් මතුව තිබෙනවා. දෙපාර්තමේන්තු සේවක ප‍්‍රජාව තුළ මේ ගැන ඇත්තේ සැක සහිත ආකල්පයක්. එයට හේතුව හදිසියේම මේ නව පනත ගෙන ඒමෙන් ඇතිවන අහිතකර සහ ගැටලූකාරී තත්ත්වයයි. විශේෂයෙන්ම රුමිස් ව්‍යාපෘතියේ පරිගණක වැඩසටහන්වලින් 83% ක් පමණ භාවිතයෙන් ඉවත් කිරීමට සිදුවන අතර ඒ සඳහා වැය කළ රුපියල් බිලියන ගණනක ආයෝජන මුදල අපතේ යනවා. රුමිස් ව්‍යාපෘතියෙන් ආදායම වැඩිවන මේ අවස්ථාවේ නව පනතක් අනවශ්‍ය බව පොදුවේ සේවක අදහසයි. අප සංගමයේ අදහස වනුයේ දශක ගණනාවක් පුරා ඇති වූ ආර්ථික, සමාජීය හා ව්‍යාපාරික වෙනස්කම්වලට අනුව කාලීනව අවශ්‍ය වෙනස්කම් සිදුවිය යුතු වුවත් අධිකරණ තීන්දුවලට භාජනය වී ඇති වර්තමානයේ පවතින 2006 අංක 10 දරන පනත හදිසියේම වෙනස් කිරීම ගැටලූ සහගතබවයි.
විශේෂයෙන්ම ජාත්‍යන්තර මූල්‍ය අරමුදල ඉදිරිපත් කළ සම්පූර්ණයෙන්ම ව්‍යුහාත්මක වෙනස්කම් පිරි පනතක් සම්මත කිරීමෙන් අනපේක්ෂිත අයපහත් ප‍්‍රතිවිපාක ඇතිවිය හැකියි. එමගින් බදු ගෙවන ජනතාව, බදු උපදේශන සේවා සපයන විගණන ආයතන හා බදු පරිපාලනය කරන දේශීය ආදායම් නිලධාරීන් ද අපහසුතාවට පත්වීම වළක්වන්න බෑ. එහි අවසන් ප‍්‍රතිඵලය බදු පරිපාලනය අවුල් ජාලාවක් බවට පත්වීමයි. රුමිස් ව්‍යාපෘතියේ පල නෙළාගන්නා අවස්ථාවේ බදු නීතිය හාත්පසින්ම වෙනස් කිරීමෙන් එකී ව්‍යාපෘතිය අවලංගු තත්ත්වයට පත්වීම ද වළක්වන්න බෑ. එම නිසා රටේ බදු පදනම පුළුල් කර ආදායම වැඩිකිරීම සඳහා නව පනතක් ගෙනඒමේ අවශ්‍යතාවක් නොමැති අතර කළයුතුවන්නේ පවතින බදු සහන නැවත සමාලෝචනය කර අකාර්යක්ෂම බදු සහන ඉවත්කිරීම සහ පවතින පනතට අවශ්‍ය සංශෝධන කිරීමයි.
දේශීය ආදායම් සේවා ව්‍යවස්ථාවට පරිභාහිරව දෙපාර්තමේන්තු රාජකාරි සඳහා ප‍්‍රාදේශීය ලේකම් කාර්යාල මට්ටමින් නවක නිලධාරීන් බඳවාගැනීමේ උත්සාහයක් පිළිබඳව වාර්තා වී තිබෙනවා. මේ ගැන සේවක ප‍්‍රජාව අතර නොසන්සුන්තාවක් හටගෙන තිබෙනවා. අපේ සංගමයේ අදහස වන්නේ සියලූ බඳවාගැනීම් සේවා ව්‍යවස්ථාවට අනුව සිදුවිය යුතු බවයි. නවීන වාණිජ ලෝකයේ සිදුවන විවිධ වෙනස්කම්වලට ගැළපෙන අයුරින් දැනුම ස්ථාවර කරගැනීම අපගේ වෘත්තිය සාර්ථකව ඉටුකරගැනීමට ඉමහත් පිටිවහලක්. ඒ අනුව දේශීය හා විදේශීය පුහුණු අවස්ථා ලබාදීමට ජනාධිපතිවරයාගේ අවධානය යොමුකරන්නැයි කාරුණිකව ඉල්ලා සිටිනවා.
දේශීය ආදායම් දිරිදීමනා යෝජනා ක‍්‍රමය 1985 සිට ක‍්‍රියාත්මක වෙනවා. ඒක හිටපු මුදල් ඇමැතිවරයකු වන රොනී ද මැල් මහතාගේ අදහසක්. එහි ප‍්‍රතිලාභ සෑම වසරකම මාර්තු හෝ අපේ‍්‍රල් හා සැප්තැම්බර් හෝ ඔක්තෝබර් මාසවල ගෙවුවා. එහෙත් මෑතක සිට එය ලබාගැනීමට කෑම පැයේ විරෝධතා කරන්නත් සිදුවුණා. මෙය සේවකයන් දිරිගැන්වීම පැත්තෙන් ගත්තාම ඉතාම අසතුටුදායක තත්ත්වයක්. ඒ නිසා දිරි දීමනාව සැබෑ දිරිගැන්වීමක් ලෙසින් ගෙවන්න කටයුතු කරන්නැයි අපි රජයෙන් ඉල්ලා සිටිනවා.
මුදල් ඇමැති රවි කරුණානායක, මුදල් රාජ්‍ය අමාත්‍ය ලක්ෂ්මන් යාපා අබේවර්ධන, මුදල් අමාත්‍යංශ ලේකම් ආචාර්ය ආර්.එස්.එච්. සමරතුංග, නියෝජ්‍ය ලේකම්වරුන් වන එස්.ආර්. ආටිගල, චන්ද්‍රා ඒකනායක, ඒ.ආර්. දේශප‍්‍රිය, තොරතුරු කළමනාකරණ අංශයේ අධ්‍යක්ෂ ජනරාල් එස්.එච්. හරිස්චන්ද්‍ර හා දේශීය ආදායම් කොමසාරිස් ජනරාල් කල්‍යාණි දසනායක යන මහත්ම මහත්මීන් ද ඇතුළුව ආදායම් බදු ක්‍ෂේත‍්‍රයේ පිරිසක් මේ අවස්ථාවට සහභාගී වූහ.
ලොව ඕනෑම රටක තරුණ පරපුරට ඉදිරියට යෑමට තිබෙන ප‍්‍රධානතම මාර්ගය අධ්‍යාපනයයිි.
‘‘ලොව  ඕනෑම රටක තරුණ ශිෂ්‍ය පරපුරට ඉදිරියට යෑමට තිබෙන ප‍්‍රධානතම මාර්ගය අධ්‍යාපනය’’ යැයි අග‍්‍රාමාත්‍ය රනිල් වික‍්‍රමසිංහ මහතා අරලියගහ මන්දිරයේදී ප‍්‍රකාශ කළේය.
‘‘අධ්‍යාපනය නිසා සමාජයට යහපත් පුරවැසියන් ලැබීම අන් සියල්ලටම වඩා වැදගත් බව පෙන්වා දුන් අග‍්‍රාමාත්‍ය රනිල් වික‍්‍රමසිංහ මහතා, මෙරට සිසු පරපුර කාලය නොසලකා හරිමින් නොසිට අධ්‍යාපනයෙන් උපරිම ප‍්‍රයෝජන ගත යුතු බව ද කීවේය.
දිනේෂ් වීරක්කොඩි පදනමේ අනුග‍්‍රහයෙන් සහ වර්බුම් රූපවාහිනියේ දායකත්වයෙන් ‘‘වර්බුම් සෙනෙහස’’ වැඩසටහන යටතේ කොළඹ අරලියගහ මන්දිරයේ පැවැති පාසල් දරු දැරියන්ට පොත්පත් බෙදා දීමේ උත්සවයට සහභාගි වෙමින් අග‍්‍රාමාත්‍ය රනිල් වික‍්‍රමසිංහ මහතා ඒ කරුණු පැවැසීය. 
දිනේෂ් වීරක්කොඩි පදනමේ අනුග‍්‍රහයෙන් දරු දැරියන්ට පාසල් උපකරණ බෙදාදීමේ උත්සවයට සහභාගි වෙමින් අග‍්‍රාමාත්‍ය රනිල් වික‍්‍රමසිංහ මහතා මෙසේ ද කීවේය.
‘‘වර්බුම් සෙනෙහස වැඩසටහන අද මේ ශාලාවේදී පැවැත්වෙනවා. ජේසුස් ක‍්‍රිස්තුස් වහන්සේගේ අනුකම්පාව සෙනෙහස, සරණ ආදී සියලූ සංකල්ප ඇතුළත් කර ගනිමින් කතෝලික සභාව සහ කතෝලික සභාවේ බැතිමතුන්  විසින් මෙය සංවිධානය කළා.
අප මේ උතුම් ක‍්‍රියාවේ යෙදෙන්නේ ජේසුස් ක‍්‍රිස්තුස් වහන්සේ මිනිස් සංහතිය වෙනුවෙන් කළ විශාලම පූජාව සිහිගන්වන පාස්කු සතිය එළඹෙමින් තිබෙන අවස්ථාවකයි. මේ අවස්ථාවේ ත්‍යාග දීම වෙනුවෙන් වර්බුම් රූපවාහිනියේ මිලාන් ද සිල්වා මැතිතුමාට සහ දිනේෂ් වීරක්කොඩි පදනමේ සභාපතිතුමාට මා විශේෂයෙන් ස්තුතිවන්ත වනවා.
තමන්ගේ අධ්‍යාපනය ඉදිරියට ගෙන යාම සඳහා ශිෂ්‍ය-ශිෂ්‍යාවන් 260 කට අද දිනයේදී පාසල් පොත් සහ උපකරණවලින් ආධාර දෙනවා. රටේ අනාගතය නිර්මාණය වන්නේ තරුණ ශිෂ්‍ය පරපුර හරහා බව ඔස්වල්ඞ් ගෝමිස් හිමිපාණන් ද ප‍්‍රකාශ කළා. එය සෑම රටකටම පොදුයි.
ලංකාවේ තරුණ පරපුරට ඉදිරියට යෑමට තිබෙන ප‍්‍රධාන මාර්ගය අධ්‍යාපනයයි. හොඳින් අධ්‍යාපනය ලබා ඉන් උපරිම ප‍්‍රයෝජන ගත යුතුයි. අධ්‍යාපනය යනු තම හැකියාවන් දක්ෂතාවන් ප‍්‍රදර්ශනය කිරීමයි. විභාගයකදී හෝ විද්‍යා කලා වාණිජ අංශවලදී හෝ එසේත් නැති නම් ක‍්‍රීඩාවේදී, නැටුම් ගැයුම්වලදී හෝ කාර්මික හා වෙනත් ශිල්පවලදී හෝ දක්ෂතා ප‍්‍රදර්ශනය කළ හැකියි.
විවිධ පුද්ගලයන්ට විවිධ හැකියා පිහිටා තිබෙනවා. සියල්ලන්ටම සමාන දක්ෂතා පිහිටන්නේ නැහැ. එක් ශිෂ්‍යයකු පොතපතට දක්ෂතා දක්වන විට තවත් ශිෂ්‍යයකු ක‍්‍රීඩාවකට දක්ෂතා දක්වනවා. සමාජයකට ක‍්‍රීඩකයන්, මහාචාර්යවරුන්, වෘත්තීයවේදීන් ආදී විවිධ පුද්ගලයන් බිහි වන්නේ ඒ නිසයි. හොඳ අධ්‍යාපනය හරහා හොඳ පුරවැසියන් සමාජයට දායාද වනවා. අධ්‍යාපනයේ වැදගත්කම එයයි.
අපත් කුඩා අවධියේ හොඳින් අධ්‍යාපනය ලැබුවා පොත්පත් කියෙව්වා. ක‍්‍රීඩාවේ නිරත වුණා. ඒ වගේම විවේකය සඳහාත් කාලය ඉතිරි කර ගත්තා. ශිෂ්‍යයන්ට මේ සියල්ලම අවශ්‍යයි.
අධ්‍යාපනය යනු පොත් පත් අධ්‍යයනය කිරීම පමණක් නොවෙයි. ක‍්‍රීඩා කිරීම, ගැටලූවලට මුහුණ දීම යහපත් ක‍්‍රියාවන්වල යෙදීම ආදී මේ සියල්ලම අධ්‍යාපනයයි.
පසුගිය සිකුරාදා සහ සෙනසුරාදා ත‍්‍රිකුණාමලයේදී යොවුන් පුරය පැවැත් වුණා. ඒවා හරහා දක්ෂතා දියුණු වෙනවා. නායකත්වය දියුණු වෙනවා. යොවුන් පුරයට අතිදක්ෂ තරුණ තරුණියන් සහභාගි වී සිටියා.
ඔබ සියලූ දෙනාත් අද ලැබෙන ආධාර උපකාරවලින් ප‍්‍රයෝජන ගත යුතුයි. දිනේෂ් වීරක්කොඩි පදනම සහ වර්බුම් රූපවාහිනිය එක්ව සංවිධාන කරන ‘‘වර්බුම් සෙනෙහස’’ ශිෂ්‍ය ශිෂ්‍යාවන් වන ඔබේ අනාගතයට අත දෙන වැඩසටහනයි. මෙය සාර්ථක කර ගැනීමෙන් පසුව එළැඹෙන වර්ෂවලදී පියවරෙන් පියවර ඉදිරියට යා හැකියි. අද ශිෂ්‍ය ශිෂ්‍යාවන්ට දෙන පාසල් පොත්පත්වලින් උපරිම ප‍්‍රයෝජන ගෙන තම අධ්‍යාපනය දියුණු කර ගන්නා ලෙස මා ඔබට පවසනවා. ඔබ සැමට සුබ අනාගතයක් යයි ද රනිල් වික‍්‍රමසිංහ මහතා වැඩිදුරටත් පැවසීය.
මෙහිදී අදහස් දැක් වූ ඔස්වල්ඞ් ගෝමිස් විශ‍්‍රාමික අගරදගුරු තුමෝ මෙසේද කීහ.
‘‘පාසල් දරු දැරියන්ට අතහිත දීම තරම් ශ්‍රේෂ්ඨ දෙයක් තවත් නැහැ. යම් රටක් පරිවර්තනය කිරීමට නම් එය ආරම්භ කළ යුත්තේ දරු දැරියන්ගෙනුයි. මේ රටේ අනර්ඝ අධ්‍යාපන ක‍්‍රමයක් තිබෙනවා. විද්‍යාව, තාක්ෂණය අද දියුණු වෙලා. අපේ අධ්‍යාපනයේ ආගමික අංශය දුර්වලයි. ඒ නිසා ලෝක සංග‍්‍රාම ඇති වුණා. අපේ රටටත් එහෙම වුණා. ඒ නිසා ආගමික අංශය ශක්තිමත් අධ්‍යාපන ක‍්‍රමයක් අවශ්‍ය වෙනවා. දැනුම දියුණු කිරීමත් සමඟ මනුෂ්‍යාගේ ආගමික දැනුම දියුණු කරන ආගමික අධ්‍යාපනය අවශ්‍යයි.
සෑම ආගමක් පිළිබඳවම දරුවන්ට ඉගැන්විය යුතුයි. ආගම, ධර්මය පිළිබඳ ලොකු උනන්දුවක් දැක්වීමෙන් පමණක් නොවේ සදාචාරය, හැදියාව ගැන කියා දිය යුතුයි. අපට එවැනි ශක්තිමත් ක‍්‍රමයක් තිබුණා. දැන් එය නැහැ. එය අපේ දුර්වලතාවකි. ඒ නිසා විද්‍යාව තාක්ෂණය ගැන උගන්වන ගමන් දරුවන්ට ආගම, හැදියාව, සදාචාරය ගැනත් කිව යුතුයි.
පල්ලියක් හදන්නද, ඉස්කෝලයක් හදන්නද කියා කවුරුහරි මගෙන් ඇහුවොත් මා කියනවා පල්ලියට කලින් ඉස්කෝලේ හදන්න කියා. සමහර අයට මේක පුදුමයක් වෙන්න පුළුවනි. පල්ලියක් හදලා මිනිස්සු නැතිනම් වැඩක් නැහැ. සමාජයක් පරිවර්තනය කරන්න, හොඳ මිනිස්සු හදන්න පල්ලියට මිනිස්සු ගෙන්න ගන්න පාසල අවශ්‍යයි. පාසල් හදන්නේ නැතිව පල්ලි හදා වැඩක් නැහැ.
අගමැතිතුමා අධ්‍යාපනය කෙරෙහි විශේෂ උනන්දුවක් දක්වන බව මා දන්නවා. අගමැතිතුමා අධ්‍යාපන ඇමැතිවරයා වශයෙන් කළ කී දෑ අප දන්නවා. ඒ නිසා රටේ දියුණුවට, රටේ අධ්‍යාපනයට අගමැතිවරයා පියවර ගනිවි කියන දේ ගැන අපට විශ්වාසය තිබෙනවා. අපට ඒ ගැන සැකයක් නැතැයි’’ ද ඔස්වල්ඞ් ගෝමිස් විශ‍්‍රාමික අගරදගුරුතුමෝ වැඩිදුරටත් කීහ.
ශ්‍රී ලංකා මානව සම්පත් කළමනාකරණ කවුන්සිලයේ සභාපති දිනේෂ් වීරක්කොඩි මහතාගේ පදනමේ අනුග‍්‍රහයෙන් වර්බුම් රූපවාහිනියේ සහයෝගයෙන් මෙහිදී දරු දැරියන් 260කට පාසල් පොත් බෑග් සහ පොත් මෙහිදී බෙදා දෙන ලදි.
කතෝලික සභාවේ පියතුමන්ලා, පැවිදි සොහොයුරියෝ, අග‍්‍රාමාත්‍ය කාර්යාල කාර්ය මණ්ඩල නියෝජ්‍ය ප‍්‍රධානී රෝසි සේනානායක මහත්මිය, අග‍්‍රාමාත්‍ය කාර්ය මණ්ඩලයේ පිරිස්, දරු දැරියන් මාපියන් ඇතුළු පිරිසක් මේ අවස්ථාවට සහභාගි වූහ.
රටේ ගිනි නිවන්න නම් අපි කවුරුත් එක් විය යුතුයි.
”රනිල් වික‍්‍රමසිංහ යනු තාන්නxමාන්න, නිලතල ලැබීම මෙන්ම එහි දුක්බර ස්වභාවය හොඳින්ම විඳගත් ශ්‍රේෂ්ඨ පුද්ගලයකු යැයි” කොළඹ නව කෝරළේ ප‍්‍රධාන සංඝනායක, හුණුපිටිය ගංගාරාමාධිපති ගල්බොඩ ඤාණිස්සර නාහිමියෝ කොළඹදී පැවැසූහ.
රටේ ගිනි නිවන්න නම් අප කවුරුත් එක්ව කැපවිය යුතු බව ද ගලබොඩ ඤාණිස්සර නාහිමියෝ තවදුරටත් ප‍්‍රකාශ කළහ.
ප‍්‍රවීණ ආර්ථික විශ්ලේෂක දිනේෂ් වීරක්කොඩි සම්පාදනය කළ ”රනිල් වික‍්‍රමසිංහ දේශපාලන චරිතාපදානය” ග‍්‍රන්ථය දොරට වැඞීමේ උත්සවයට සහභාගී වෙමින් නාහිමියෝ මේ බව කීහ.
කොළඹ - බණ්ඩාරනායක අනුස්මරණ ජාත්‍යන්තර සම්මන්ත‍්‍රණ ශාලාවේදී උත්සවය පැවැත්විණි.
යහපාලන රජය පිහිටුවීම සඳහා මූලික වී ක‍්‍රියා කළ මාදුළුවාවේ සෝභිත නාහිමියන්ට ගෞරව දැක්වීම සඳහා විනාඩියක නිහඬතාවක් ආරක්ෂා කිරීමෙන් පසු උත්සවයේ වැඩ කටයුතු ඇරැඹිණි.
ජනපති, අගමැති ප‍්‍රමුඛ ආරාධිතයන් අයි පෑඩය ඇසුරින් මංගල පහන් දැල්වීම විශේෂත්වයක් විය.
කතුවරයා විසින් කෘතිය ජනපති, අගමැති සහ කථානායකට පිරිනැමීමෙන් අනතුරුව අන්තර්ජාලය ඔස්සේ ග‍්‍රන්ථය ජනගත කිරීම ද සිදුවිය.
ග‍්‍රන්ථය අලෙවියෙන් ලැබෙන ලාභය ජාතික වකුගඩු අරමුදලට බැර කරනු ලැබේ.
වැඩිදුරටත් අදහස් දැක්වූ ගල්බොඩ ඤාණිස්සර නාහිමියෝ මෙසේ ද කීහ.
”රනිල් වික‍්‍රමසිංහ නම් වටිනා පුද්ගලයාගේ ආරම්භක ඉතිහාසය මට සිහිපත් වෙනවා. හෙලේනා විජයවර්ධන ළමාතැනියට සහ දොන් පිලිප් විජයවර්ධන මුහන්දිරම් තුමාට දරුවන් නව දෙනකු සිටියා. ඔවුන් මෙරට අක්කර තිස් - හතළිස් දහසක් වගා කළ වීර කාන්තාවක් වෙනවා. වීර පියෙකු වූවා.
භාෂාවට - සංස්කෘතියට, මුළු මහත් රටට සේවයක් කළ මාපිය යුවළක් ද වෙනවා.
ජේ.ආර්. ජයවර්ධන ජනාධිපති තුමාත් ඒ ළමාතැනීගේ මුණුබුරෙක්. අභාවප‍්‍රාප්ත වී සිටින රවී ජයවර්ධන මහතා පූජ්‍ය පක්ෂයට බස්රථ, දුම්රිය, පොදු වාහනවල නොමිලේ ගමන් කිරීමට අවසර පත‍්‍ර දීමට කටයුතු කළා. එතුමාත් මෙහිදී සිහිපත් කළ යුතුයි.
ජේ.ආර්. ජයවර්ධන මහතාගේ සහෝදරයකු වන කෝබට් ජයවර්ධන පැවිද්ද ලබා අප ඇසුරේ ගංගාරාමයේ වැඩ සිටියා.
විජයවර්ධන පවුලේ හැංගිච්ච රහස ඞී.ආර්. විජයවර්ධන මහතායි. එමෙන්ම රූබි විජයවර්ධන මැතිනියයි. ඔවුන්ගේ වැඩිමහල් දියණිය නාලනී වික‍්‍රමසිංහ මහත්මියයි. එතුමියගේ සැමියා වන්නේ එස්මන්ඞ් වික‍්‍රමසිංහ මහතායි. ඔහු මෙරට ප‍්‍රවෘත්ති පත‍්‍ර කලාවේ විප්ලවය කළ නිහඬ පුද්ගලයායි. රනිල් වික‍්‍රමසිංහ මහතා ඔවුන්ගේ පුත‍්‍රයායි.
සතර බ‍්‍රහ්ම විහරණ ගැන බුදුන්වහන්සේ දේශනා කළා. මෙත්තා, කරුණා, මුදිතා, උපේක්ඛා යනු එයයි.  ඕනෑම කෙනකුට තිබිය යුතු ශ්‍රේෂ්ඨතම ගුණය මෛත‍්‍රියයි. සමානාත්මතාව, කැපවීම, ඉවසීම වැනි ගුණාංග ද පැවැතිය යුතුයි.
මා දුටු විඳදරා ගැනීමේ හැකියාව ඇති පුද්ගලයකු මෙරට සිටිනවා නම් ඒ ශ්‍රේෂ්ඨම පුද්ගලයා හිටපු ජනාධිපති ජේ.ආර්. ජයවර්ධන මහතායි. ඉන් පසුව තාන්න-මාන්න නිලතල ලැබුණා සේම එහි දුක්බර ස්වභාවයත් හොඳින් විඳගත් ශ්‍රේෂ්ඨ පුද්ගලයා ලෙස රනිල් වික‍්‍රමසිංහ මහතා හඳුන්වාදිය හැකියි.
රටේ ගිනිගන්න ප‍්‍රශ්න නිවන්න අප කවුරුත් කැපවිය යුතුයි. ඉදිරියට එන වෙසක් දිනය ඒ සඳහා සුදුසු දිනයයි.
විදේශීය ජාතීන් මෙරටට එන අවස්ථාවේ සියලූම ජාතීන් එකා වගේ කටයුතු කළ යුතුයි. අපට ලැබී ඇති අවනම්බු නැති කර ගැනීමට එය හොඳ අවස්ථාවක් වේවි.
අපි සියලූම වාද බේද අමතක කර මධ්‍යස්ථව, සමගියෙන්, එකමුතුව රට ගොඩනගමු. රනිල් වික‍්‍රමසිංහ අගමැතිතුමාට සහ ජනපති මෛත‍්‍රීපාල සිරිසේන මහතාට දිය හැකි ශක්තිය එයයි.”
සෞඛ්‍ය පෝෂණ සහ දේශීය වෛද්‍ය අමාත්‍ය දොස්තර රාජිත සේනාරත්න මහතා
”රනිල් වික‍්‍රමසිංහ ගැන මෙවැනි වේදිකාවක විනාඩි කීපයකින් කතා කර නිම කරන්න බැහැ. ඒ නිසා එක් පැතිකඩක් ගැන පමණක් මා කතා කරන්නම්.
එතුමා ආදී රාජකීය විද්‍යාලයේ ශිෂ්‍යයකු වෙනවා. රාජකීය බව එක් පැත්තකිනුත්, අනික් පැත්තෙන් සරල බවත් ගැන මා අද කතා කරනවා.
1948 නිදහස ලැබුණු පසු අප රටේ නායකත්වය බාරගත් සියලූම දෙනා විදේශ අධ්‍යාපනය ලැබූ අයයි. ඩඞ්ලි, ජේ.ආර්., සර් ජෝන්, සර් ඔලිවර් ගුණතිලක, නුගවෙල, කන්නන්ගර ආදීන් විදේශ අධ්‍යාපනය ලැබූ නායකයන් වූවා.
1951 දී බණ්ඩාරනායක මේ කඳවුරෙන් ඉවත්වී වෙනම පිළකට ගමන් කළා. ඒ පිළෙහි සිටි නායකයන් ද විදේශ අධ්‍යාපනය ලැබූ අයයි. බණ්ඩාරනායක, ශ්‍රී නිශ්ශංක, ඒ.පී. ජයසූරිය, ජෝර්ජ් ආර්. ද සිල්වා ඒ කඳවුරේ සිටියා.
මේ පිල් දෙකටම මැද සිටි සම සමාජ පක්ෂ නායකයන් වූ අයත් විදේශ අධ්‍යාපනය ලැබූ අයයි. එන්.එම්. පෙරේරා, කොල්වින් ආර්. ද සිල්වා, ලෙස්ලි ගුණවර්ධන, දොස්තර එස්.ඒ. වික‍්‍රමසිංහ, පිලිප් ගුණවර්ධන, පීටර් කෙනමන් ආදීන් ඒ අතර වෙනවා.
මේ පළමු පරපුරෙන් පසුව අපට දෙවැනි පරපුර හමුවෙනවා. ඒ පරපුර මෙරට ජාතික අධ්‍යාපනය සමග මුසු වෙනවා. රනිල් වික‍්‍රමසිංහ එහි සුවිශේෂී නිෂ්පාදනයයි. මෙරට විශ්වවිද්‍යාලයක අධ්‍යාපනය ලබා අගමැති වූ පළමු දේශපාලකයා රනිල් වික‍්‍රමසිංහයි.
1953 දී රනිල් රාජකීය විද්‍යාලයට ඇතුළු වෙනවා. ඒ රටට සුවිශේෂී වසරකයි. හර්තාලය ඇරැුඹුණේ 1953 දීයි. රනිල්ගේ පියා මෙරට මාක්ස්වාදී දේශපාලනය හැදෑරූ ලංකා සම සමාජ පක්ෂයේ ඉහළ නායකයකු වූවා.
එස්මන්ඞ් වික‍්‍රමසිංහ මහතාගේ විවාහය ගැන ලංකා සම සමාජ පක්ෂය මධ්‍යම කාරක සභා රැස්වීම් දෙකක කතා කළා. ධනපති පවුලක් වන විජයවර්ධන පවුල සමග එස්මන්ඞ් වික‍්‍රමසිංහ සහෝදරයා විවාහ ගිවිස ගත්තේ කෙසේ ද යනුවෙන් ඒ සාකච්ඡුා පැවැත්වුණා.
එස්මන්ඞ් වික‍්‍රමසිංහ මහතා විජයවර්ධන පවුලෙන් විවාහය කරගෙන විජයවර්ධන පවුලේ ධනය සම සමාජ ව්‍යාපාරය වෙනුවෙන් යෙදිය යුතු යැයි මොරටුව සම සමාජ පක්ෂ මන්ත‍්‍රී හර්මන් පීරිස් යෝජනාවක් ඉදිරිපත් කළා. ඒ අනුව විජයවර්ධන පවුලෙන් විවාහ ගිවිස ගන්නට ඔහුට අවසර දුන්නා.
එස්මන්ඞ් වික‍්‍රමසිංහගේ සහෝදර බිෂෝප් ලක්ෂ්මන් වික‍්‍රමසිංහ වරෙක ගුණදාස අමරසේකර සමග කී කතාවක් අමරසේකර මට පැවැසුවා. ”ගුණදාස මා කිසිවිටෙක යූ.එන්.පී. එකට ඡුන්දය දී නැහැ” යනුවෙන් ඔහු ප‍්‍රකාශ කර තිබුණා. ඒ තමයි වික‍්‍රමසිංහ පවුල.
පසු කලෙක වෙන මත දැරුවත් රනිල් වික‍්‍රමසිංහට ඒ ආභාෂය හොඳින්ම ලැබුණා. රාජකීය මව එක් පැත්තකින් තබාගෙන අනෙක් පැත්තෙන් පියාගේ ඇති සරල බව තබාගන්න රනිල් කැමතියි.
70 දශකය වනවිට ඔහු නීති උපාධිය ගෙන නීති විදුහලට ගොස් නීතිවේදියකු බවට පත්වුණා. නීති පීඨ ශිෂ්‍ය සංගමයේ නායකයකු ලෙස ක‍්‍රියා කළා.
රබර් සෙරෙප්පු දෙකක් දමා සරසවියට එන රනිල් මට තවමත් මතක යැයි මා සමග ජනවේගය ව්‍යාපාරයේ වැඩ කළ දැනට  ඕස්ටේ‍්‍රලියාවේ සිටින මාවෝවාදියකු වන ශ්‍රී ස්කන්ධ රාජා මහතා මා සමග පැවැසුවා.
මා එජාපයට පැමිණි පසු ශ්‍රී ගැන විස්තර රනිල්ට කියන විට හාර හාර ඔහු ගැන තවදුරටත් විමසුවා. තද වාමාංශික මතධාරියකු පිළිබඳවත් ප‍්‍රසංශ සහගතව කතා කිරීමේ ගුණය රනිල් සතුයි.
ඔහු එක් පැත්තකින් සරසවියේ ශිෂ්‍ය සටන් පෙරමුණේ සිටිනවා. අනෙක් පැත්තෙන් රාජකීය සබඳතා අතහැරියේ නැත. රාජකීය ශාන්ත තෝමස් මහ ක‍්‍රිකට් ගැටුම නරඹන්නට ඔහු නොවරදවාම යනවා. මේ කොන් දෙකෙහි සංකලනය වී ගමන් කරන්න එතුමාට හැකිවුණා.
එකල දේශපාලන නායකයන් නායකත්වයට පත්වීම සඳහා ආගම පවා වෙනස් කරන යුගයක පැවතුණා. බොහෝ රාජකීයයන් අප වැනි ආනන්ද නාලන්දියන් අඳින ජාතික ඇඳුම පොරවා ගන්නා විට රනිල් රාජකීය විදුහලේ පුරුදු යුරෝපීය ඇඳුම කිසිදා අත් හැරියේ නැහැ. ඇඳුමින් දේශපාලන ප‍්‍රතිපත්ති මාලාව අපට කියාදෙන්න ඔහු තැත් කළේ නැහැ.
2001 රජයේදී මා රනිල් සමග ඉතා සමීපව වැඩ කළා. ඔහුගේ හොඳ ගතිගුණ මා එකල තේරුම් ගත්තා. මනුස්සකම, සරලබව මෙන්ම ඔහු රකින මිනිහා ඔහු සියලූ දේ පසෙක දමා ආරක්ෂා කළා.
මා මිත‍්‍ර මංගල සමරවීර එදා මට හතරවටින් පහර දෙන විට ශබ්ද කෝෂ, සිංහල සාහිත්‍ය ග‍්‍රන්ථ ගෙනැවිත් ඒවාට උත්තර බැඳිය යුතු ආකාරය ඉගැන්වූයේ රනිල් වික‍්‍රමසිංහයි.
2001 දී රාජකීයයන් 18 දෙනකු පාර්ලිමේන්තුව ජයගෙන හිටියා. ඔවුන් පිළිගැනීම සඳහා රාජකීය විදුහලේ උත්සවයක් තිබුණා. එහි ප‍්‍රධාන ආරාධිත වූ අගමැති රනිල් මෙසේ කියනවා. ”අපගේ පිය පරපුරට, අනගාරික ධර්මපාල, ජේම්ස් පීරිස්, ශ්‍රීමත් පොන්නම්බලම් රාමනාදන්, පොන්නම්බලම් අරුණාචලම්, ජෝන් කොතලාවල, ජේ.ආර්. වැනි අයට මග කියා දුන්නේ රාජකීය විදුහලයි. අප සැවොම ඉතිහාසය, දේශපාලනය, සාහිත්‍ය ඉගෙන ගත්තේ මෙහිදීයි. විනය උගත්තේත් මෙහිදීයි.”
රාජකීය විදුහල ගැන මා මෙතරම් කතා කරන්නේ ඇයි? ඔහුට රාජකීය විදුහලෙන් ලැබුණු හොඳම ආභාෂය ලිබරල්වාදයයි. ඔහු ලිබරල් අන්දමින් නිදහස්ව සිතනවා. ඔහු නිදහස් චින්තනය නිසා සිංහල ජාතිකත්වයටම යටවුණේ නැහැ. සියලූ ජාතීන් නියෝජනය වන ශ්‍රී ලාංකික ජාතිය ගැන හැම විටම කල්පනා කළා. සිංහල මිනිසුන් සමග එක්ව ශ්‍රී ලාංකික ජාතිය රැුක ගන්නා ආකාරය ගැන රනිල් කල්පනා කළා.
රනිල්ට බහුතර සිංහල ජනතාව දිනා ගන්න නොහැකි යැයි චෝදනාවක් තිබුණා. එය චෝදනාවක් පමණයි. ඊට පිළිතුරු දීමට ඔහු රාජකීය පෙනුම අතහැරියේ නැහැ. එය අවශ්‍ය වන්නේත් නැහැ. අවශ්‍ය වන්නේ සිංහල සමාජය පොදු ශ්‍රී ලංකාව වෙනුවෙන් දිනා ගැනීමේ දේශපාලනය ක‍්‍රියාත්මක කිරීමයි.
රනිල් වික‍්‍රමසිංහ දේශපාලන අනන්‍යතාව රාජකීය හැඩතලය යොදා ගැනීමට මීට වඩා සුදුසු කාලයක් නැහැ. එය මීට වඩා අත්‍යවශ්‍ය වන කාලයක් ද නැහැ. ශ්‍රී ලාංකික අනන්‍යතාව ගොඩනැගීම සඳහා රනිල් වික‍්‍රමසිංහ රාජකීය පසුතලය යොදා ගනිමු.”
මුඛ්‍ය දේශනය පැවැත්වූ ඉන්දීය පාර්ලිමේන්තුවේ විදේශ කටයුතු කාරක සභාවේ සභාපති සම්මානලාභී ලේඛක ශෂී තරූර් මහතා
”ශ්‍රී ලංකාවේ ඇති දැඩි පරිසර නීති බොහෝවිට ඉන්දීය ආයෝජකයන්ට හිරිහැර ගෙනදෙන අවස්ථා තිබෙනවා. නමුත් චීනය ඒ නීතිවලින් ගැලවී යන බව අපේ හැඟීමයි. ඒ පිළිබඳව ලංකා රජය අවධානය යොමු කරන්න.
ජනවාර්ගික ප‍්‍රශ්නය සඳහා කඩිනම් විසඳුමක් අවශ්‍ය බව ඉන්දියාවේ මතයයි. නමුත් ඒ වෙනුවෙන් කිසිවිටෙක ඉන්දියාව ලංකාවේ ස්වාධීන බවට බලපෑමක් කරන්නේ නැහැ. ලංකාවේ ශීඝ‍්‍ර සංවර්ධන කාර්යය සඳහා ඉන්දියාවේ උපරිම සහයෝගය ලැබෙනවා. ආයෝජන වෙනුවෙන් ඉන්දීය සහයෝගය පළ කරනවා.
ශ්‍රී ලංකාවේ ජනවාර්ගික ප‍්‍රශ්නයට විසඳුම දීම තමිල්නාඩුවේ සිටින මිලියන 70ක ජනතාවටත් සහනය සැලසීමක් බව කිව යුතුයි.”
ක‍්‍රිස්තියානි කටයුතු සහ ඉඩම් අමාත්‍ය ජෝන් අමරතුංග මහතා පිළිගැනීමේ කතාව පැවැත්වීය.
මහා සංඝරත්නය, මැල්කම් කාදිනල් රංජිත් කොළඹ අගරදගුරුතුමන් ඇතුළු සෙසු ආගමික නායකයෝ ද මැති ඇමැතිවරු ඇතුළු විශාල පිරිසක් ද මේ අවස්ථාවට සහභාගි වූහ.
රාජපක්ෂ රෙජිමයට සුවකළ නොහැකිවූ ලෙඩ 2 ක් ජාතික රජයෙන් සුවපත් කළා.
රාජපක්‍ෂ රෙජිමයට සුව කරන්න නොහැකි වූ රාජපක්‍ෂලා විසින්ම ඇති කළ ලෙඩ දෙකම ජාතික රජය සුවපත් කළ බව අග‍්‍රාමාත්‍ය රනිල් වික‍්‍රමසිංහ මහතා කිරිබත්ගොඩ දී පැවසීය.
ජාත්‍යන්තරයෙන් එල්ල වූ මානව හිමිකම් ප‍්‍රශ්නයට සහ විදේශීය ණය බර යන රෝග දෙක හඳුනාගෙන නිට්ටාවටම සුවපත් කිරීම සඳහා බෙහෙත් කර ඇති බවද අග‍්‍රාමාත්‍ය රනිල් වික‍්‍රමසිංහ මහතා සඳහන් කළේය.
අග‍්‍රාමාත්‍ය රනිල් වික‍්‍රමසිංහ මහතා මේ බව කීවේ කිරිබත්ගොඩ එක්සත් ජාතික පක්‍ෂ සාමාජික ප‍්‍රවර්ධන වැඩ සටහනෙහි ජන රැලියට සහභාගි වෙමිනි.
එජාප කැලණි ප‍්‍රධාන සංවිධායක අමාත්‍ය ෆීල්ඞ් මාර්ෂල් සරත් ෆොන්සේකා මහතා ප‍්‍රවර්ධන වැඩ සටහන සංවිධාන කර  තිබිණ.
එහිදී වැඩිදුරටත් අදහස් දැක්වූ අග‍්‍රාමාත්‍ය රනිල් වික‍්‍රමසිංහ මහතා මෙසේ ද කීවේය.
‘‘ෆීල්ඞ් මාර්ෂල් සරත් ෆොන්සේකා මහතා කැලණිය සංවිධායක ලෙස පත්වීමෙන් පසුව පළමු රැුස්වීම මෙහි පවත්වනවා.
සරත් ෆොන්සේකා මහතා 2010 වසරේ අපේ පොදු අපේක්ෂකයා ලෙස ජනාධිපතිවරණයට ඉදිරිපත් වීම නිසා සිරබත් කන්න වුණා. අවසානයේ ඔහු අප සමග එකතුවී මහින්ද රාජපක්‍ෂ ජනාධිපතිවරයා ගෙදර යැව්වා. එතුමා වින්ද දුක අප කවුරුත් දන්නවා. එක්සත් ජාතික පක්‍ෂයට බැඳී කැලණිය සංවිධායක පදවිය ෆොන්සේකා මහතා විසින් බාර ගත්තා.
අමාරු කාලයේ කැලණිය බාරගෙන ජයග‍්‍රහණය කරා මෙහෙය වූ බෙවන් පෙරේරා මහතාටත් ස්තුතිවන්ත විය යුතුයි. එමෙන්ම අමාරු කාලයේ සිටි ජෝර්ජ් පෙරේරා මහතාටත් ස්තුතිවන්ත විය යුතුයි.
වෙසක් උත්සවයට වෙසක් කාඞ් සකස් කිරීම පිළිබඳ මේ දිනවල අවධානය යොමු කරනවා. ධම්මපදයෙන් හෝ වෙනත් තැනකින් හෝ ඊට කවියක් යොදනවා. හිටපු ජනාධිපති මහින්ද රාජපක්‍ෂ මහතාත් එතුමලාගේ වෙසක් කාඞ් පතට යොදන්න හොඳ කතාවක් කිව්වා.
මේ පොහොය නොව ඊළඟ පොහොයෙන් පසු නැවත ආණ්ඩුව ගන්නා බව ඔහු ප‍්‍රකාශ කළා. මොනවා කරන්නද? මාර දූවරුන් තුන්දෙනත් නැටුවානේ? ජනවාරි මාසයේදීත් ඔය කතාවම කිව්වා. මා රට ගිය පසු ආණ්ඩුව පෙරළන්නැයි මා අභියෝග කළා. ඊට පසුව එතුමා පාර්ලිමේන්තුවේදීවත් දුටුවේ නැහැ.
වෙසක් පොහොය දෙකක් යන විට අපේ සංවර්ධන වැඩ සටහනේ මූලික ප‍්‍රතිඵල ලැබෙනවා. මහින්ද රාජපක්‍ෂ රෙජිමයට සුව කළ නොහැකි වූ රාජපක්‍ෂලා විසින් ඇති කරගත් ලෙඩ දෙකක් තිබුණා.
එක ලෙඩක් මානව හිමිකම් ප‍්‍රශ්නයයි. එක්සත් ජාතින්ගේ මහලේකම්ව සිටි බැන්කි මූන් සමග ප‍්‍රකාශය අත්සන් කළේ ඒ අයයි. දරුස්මාන් හමුවට ගොස් අප සාක්කි දෙන්නම්. නඩු පවරන්නම් යනුවෙන් කිව්වොත් ඒ අයයි. අවසානයේ ලෝකයට මුහුණ දෙන්න බැරි වුණා. ජාත්‍යන්තර අප‍්‍රසාදයට ලක් වුණා.
රාජපක්‍ෂ සමයේ අනෙක් ප‍්‍රශ්නය ණය බරයි. ඔහුගේ සමයේ වසර හතරක් යුද්ධ කර වසර පහක් සාමය තිබුණා. ඩොලර් කෝටි 3600 ක ණයක් අද අපි ගෙවා දැමිය යුතුයි.
මේ බව මා මුලින්ම දැනගෙන හිටියා. 2015 දී ආණ්ඩුව මාරු කරන බවට මා ප‍්‍රකාශ කළේ ඒ නිසයි. එදා මා කී කතාව කව්රුවත් පිළිගත්තේ නැහැ. ජාත්‍යන්තර ප‍්‍රශ්න සඳහා ආර්ථික තත්ත්වය ගැන අවධානය යොමු කළ විට රාජපක්‍ෂලාට ආණ්ඩු කරන්න බැරි බව අප දැනගෙන හිටියා.
එකල මැතිවරණයක් පැමිණි පසුව අප සංවිධානය වී ජයග‍්‍රහණය කරා රට ගෙන ගියා. අපට විසඳන්න බැරි ප‍්‍රශ්න මෛත‍්‍රී - රනිල් කරන්නේ කෙසේදැයි එවිට රාජපක්‍ෂලා සිතුවා. ආණ්ඩුව වැටෙනතුරු කට ඇරගෙන බලා සිටියා. අවසානයේ අප ඒ ප‍්‍රශ්න දෙකම විසඳුවා.
මෙරට සංහිදියාව ඇති කිරීම සඳහා ජාත්‍යන්තරය විසින් අපට තව වසර දෙකක කාලයක් දුන්නා. දැන් අපි ඒ සඳහා වැඩ කරමු.
අපේ තරුණ කාලය ගත වුණේ යුද්ධය සමගයි. නමුත් වත්මන් තරුණයන්ගේ යොවුන් විය සාමය සමග හොඳ රැකියා කරමින් ගත විය යුතුයි. ඒ වෙනස ඇති කරනවා නම් නැවත ආගම්, ජාති බේද ඇති කළ යුතු නැහැ. බහුතරය සහ සුළුතරයට එකට ජීවත් විය හැකි ශ්‍රී ලංකාව අප නිර්මාණය කරනවා.  තම තමන්ගේ ජාතිය - ආගම ගැන හැමෝටම ආඩම්බර විය හැකියි.
අපට කිසිවකුගෙන්වත් පළිගන්න අවශ්‍ය නැහැ. එල්ටීටීඊ සංවිධානය කළ හානිය අප දන්නවා. උතුරේ ජනතාවට තම සැමියා මව, පියා, සහෝදරයා අහිමි වූවා. ඉඩම් - ගෙවල් අහිමි වෙලා. ඒ අයටත් නැවත ජීවිතය - ආර්ථිකය දිය යුතුයි.
මොන පැත්තේ හිටියත් දුක් වින්ද ජනතාවට උදව් කර ලාංකිකයන් ලෙස ඉදිරියට යමු. අප අලූත් ව්‍යවස්ථා ඇති කර ගනිමු.
සංධානයේම මහ ඇමැතිවරුන් කියන බලය බෙදා හැරීම සමග අපි ඉදිරියට යමු.
ඩොලර් කෝටි 3600 ක ණය මුදල 2026 දක්වා ගෙවිය යුතුයි. අන්තිම ණය මුදල ගෙවන්නේ 2038 වසරේදීයි. මගේ උත්සාහය ඊට පෙර ණය ගෙවා දමා අවසන් කිරීමටයි. රාජපක්‍ෂලාගේ පව් ගෙවන්න 2038 දක්වා බලාගෙන ඉන්න හැකියාවක් නැහැ.
අපි මෙරට ඉදිරියට ගෙනයන ක‍්‍රමය ගැන කල්පනා කරමු. මැලේසියාව, තායිලන්තය වගේ අපි ඉදිරියට යමු.
රට ගොඩගන්න නම් අප එකතු වී වැඩ කළ යුතුයි. සමහර අවස්ථාවලදී අපේ අයට විශාල ප‍්‍රශ්න තිබුණා. අපි  පළමුවෙන්ම රට ගොඩ ගනිමු. දැන් අප ණය ප‍්‍රශ්නයදීත් පාලනය කරගෙන තිබෙනවා. අපේ ආදායම ටිකෙන් ටික වැඩි වෙනවා. ආර්ථිකය දියුණු වෙනවා. අප උත්සාහ කරන්නේ ජනතාවට බර නොදී ණය ගෙවා දැමිය හැකි ආර්ථිකය ඇති කිරීමටයි.
ඊළඟ වසර පහේදී අපේ සංවර්ධනය පටන් ගන්නවා. බියගම මන්ත‍්‍රී ලෙස මා මෙහි එන විට අප ආසියාවේ දියුණු රට ලෙස ඉදිරියෙන් සිටියා. අද වන විට රටවල් රැසක් අප පසු කරගෙන ගිහිල්ලා. ඇෆ්ගනිස්තානය, කාම්බෝජය, ලා ඕසය, මොංගෝලියාව, පමණක් අප පසුපසින් අද සිටිනවා. බංගලාදේශයත් දැන් අපේ මට්ටමට එනවා.
අප දිගටම දුප්පත්කම ගෙනයනවාද නැතිනම් තරුණ - තරුණියන්ට රැකියා සහ හොඳ ආදායම් මාර්ග දෙනවාද?
ප‍්‍රශ්නවලට අප කඩිනම් විසඳුම් සෙවිය යුතුයි. මූලික ප‍්‍රශ්න විසඳූ පසු අපට  පාක්ෂිකයන්ගේ ප‍්‍රශ්න ගැන අවධානය යොමු කළ හැකියි. දේශපාලන පළිගැනීම් ගැන කටයුතු කිරීම රංජිත් මද්දුමබණ්ඩාර මහතාට පැවරුවා.
අපේ පාක්ෂිකයන්ට ක‍්‍රමානුකූලව අවශ්‍ය සහන දෙනවා. ආණ්ඩුවේ මෙන්ම පෞද්ගලික අංශයේ රැකියා සොයා දිය යුතුයි.
ඉස්සර ගම්පහ කැලයක් නොවේද? මා ඇවිත් කටුනායක, බියගම වෙළෙඳ කලාප ඉදි කළා. අද ලංකාවේ වැඩිම ජනගහනයක් ඉන්නේ ගම්පහ දිස්ත‍්‍රික්කයේයි.
එදා 1977 කිරිබත්ගොඩ කුඩා නගරයක් පමණයි. ඡන්දවලට අවශ්‍ය බඩු ගන්නත් මට කොළඹට යන්න වුණා. අද කිරිබත්ගොඩ දියුණුව කොහොමද?
කිරිබත්ගොඩ, සපුගස්කන්ද, කඩවත, මාවරමණ්ඩිය එකතු වී ඊළඟ වසර 10 තුළ විශාල නගරයක් ඇති කිරීමට නියමිතයි.
බියගම පැත්තෙන් තවත් නගරයක් ඇති වෙනවා. වත්තල, ජා ඇල, කටාන, මීගමුව මැතිවරණ කොට්ඨාස අනෙක් පැත්තට හරවන්න අපට හැකි වුණා. අද  මා උත්සාහ කරන්නේ මුළු රටටම ඒ දියුණුව ගෙන එන්නයි.
මහනුවර සිට සම්බන්තොට දක්වා විශාල දියුණුවක් ඇති වෙනවා. මහනුවර සංචාරක මධ්‍යස්ථානය බවට පත් කරනවා. වයඹ සංචාරක මධ්‍යස්ථානය බවට පත් වෙනවා. කුලියාපිටිය කර්මාන්තකරණය ගෙන ආ විට දිවුලපිටිය, කුරුණෑගල, නුවර, කෑගල්ල දියුණු වෙනවා. එවිට ගම්පහත් ශීඝ‍්‍ර දියුණුවකට ලක් වෙනවා. මේ ප‍්‍රදේශය ක‍්‍රමානුකූලව මධ්‍යම පාන්තික ප‍්‍රදේශ බවට පත් කරනවා.
බස්නාහිර මහා නගර වැඩ සටහන යටතේ මුළු බස්නාහිර විශාල දියුණුවක් ඇති කරනවා.
තායිලන්තයේ ප‍්‍රධාන කර්මාන්ත සමාගම කළුතර කර්මාන්තකරණය කිරීම සඳහා මේ වන විට අධ්‍යයනය කරනවා. ගාල්ල මුදල් ඇති සංචාරකයන් එන කලාපය බවට පත් කරනවා. රුහුණු සංවර්ධනයේ කේන්ද්‍රස්ථානය ලෙස හම්බන්තොට වරාය ආශ‍්‍රිතව දියුණුවට පත් කරනවා. කොළඹ - ගම්පහ වැනි දියුණුවක් ඒ ප‍්‍රදේශවලත් ඇති වේවි.
සිංගප්පූරු සමාගම පැමිණ ත‍්‍රිකුණාමලය ආර්ථික කලාපය සකසනවා. වරාය, සංචාරක කලාපය, කර්මාන්ත කලාපය දියුණු කරනවා.
මා මේ මාසයේ ජපානයට සහ ඉන්දියාවට යනවා. ත‍්‍රිකුණාමලය දියුණුවට ඔවුන්ගෙන්ද ආධාර උපකාර ගන්නවා.
අනුරාධපුරයද සංචාරක කලාපය බවට පත් කරනවා. අම්පාර දියුණු කරනවා. බදුල්ල - නුවරඑළිය ප‍්‍රදේශත් දියුණුයට පත් කරනවා. නැති වූ ආර්ථිකය මා ගොඩ නඟනවා.
මොනරාගල, වැල්ලවාය ප‍්‍රදේශවලටත් වෙළෙඳ කලාප දෙනවා. ඒ ප‍්‍රදේශත් කිරිබත්ගොඩ සේම දියුණු කරන්නම් යයි රංජිත් මද්දුමබණ්ඩාර ඇමැතිතුමා කිව්වා. මා ඒ දියුණුව දෙන්නම්.
මෙලෙස තරුණ - තරුණියට අනාගතය දෙන්නද? එපාද?
සංචාරක කර්මාන්තයෙන් ලැබෙන ආදායම වැඩිකරගත යුතුයි. මට අවශ්‍ය මුදල් ඇති සංචාරකයන් ගෙන එන්නයි. වතුර බොන සංචාරකයන් ගෙනැවිත් රටට පළක් නැහැ.
 මෙරට බැංකු මධ්‍යස්ථානය බවට පත් කළ යුතුයි. එදා වරාය නගරය අද දකුණු ආසියාවේ ප‍්‍රධාන මුල්‍ය කේන්ද්‍රස්ථානය බවට පත් කිරීමට අප කටයුතු කළා. සිංගප්පූරුව-ඩුබායි යන රටවල් පරිද්දෙන් නීති පද්ධති සකස් කරගෙන යනවා.
පාසල් අධ්‍යාපනය වසර 13ක්  අනිවාර්ය කිරීමට කටයුතු කරනවා. මධ්‍ය මහා විද්‍යාල සංඛ්‍යාව වැඩි කරනවා. අලූතින් ගුරුවරුන් බඳවා ගන්නවා.
නාගරික නිවාස, මධ්‍යම පාන්තික නිවාස, උතුරේ නිවාස ආදි ලෙස නිවාස ව්‍යාපෘති රැසක් අද ක‍්‍රියාත්මකයි. පාක්ෂිකයා මෙන්ම රටත් බලාගත යුතුයි.
අද තරුණයන්ගේ දරුවන්ටත් වසර 20කින් පසු හොඳ රටක් අප නිර්මාණය කළ යුතුයි. මේ යන ගමන අනුව නව වෙසක් පෝය දෙකකින් මහින්ද රාජපක්‍ෂට අඬන්න නම් වේවි.
හම්බන්තොට වරාය ගැන දැන්  කෑ ගහනවා. හම්බන්තොට වරාය හදන්න මහින්ද රාජපක්‍ෂ චීනයේ එක්සිම් බැංකුව සමග ගිවිසුම එළැඹුනා. නැවත ණය වෙන්න වසර 20ක කාලයක් වත් එදා ඉල්ලන්න තිබුණා. 2016 සිට ණය ගෙවන බව මහින්ද රාජපක්‍ෂ කිව්වා.
දැන් ඩොලර් කෝටි 30ක පමණ වාරිකයක් වසරකට ගෙවිය යුතුයි. මේ සඳහා රජයට මුදල් නැහැ. මුදල් නොගෙව්වොත් ගිවිසුම අනුව වන්නේ කුමක්ද? කෝටි 1400 ම එකවර අපෙන් අයකර ගන්න පුළුවනි. කෝටි 30ක් ගෙවා ගන්න බැරි රටක් එකවර සියල්ල ගෙවන්නේ කෙසේද?
රට ණය උගුලක සිරවී ඉන්න බව සත්‍යයි. ඒ මුදල ගෙවන්න බැරිනම් හම්බන්තොට වරායත්, කොළඹ දකුණු වරායත් ඔවුන් ඉල්ලනවා.
2014 වසරේ රාජපක්‍ෂ රජය එළැඹි තවත් ගිවිසුමකට අනුව චීන සමාගමකට හම්බන්තොටින් කොටසක් සින්නක්කරවම දුන්නා. ණය ගෙවන්නේ අපියි. චීනය ලාභ ගෙන එයින් කොටසක් අපට දෙනවා. එහෙම බිස්නස් කරන්නේ මොන රටේද? එහෙම බිස්නස් නම් කරන්න මමත් කැමැතියි. අගමැතිකමින් ඉවත්ව ජනතාව ණය ගෙවන්න. මා ලාභ ලබන්නම් කියා ඉන්නම්. ඊට පසුව කොළඹ වරාය නගරය කියා කොටසක් අවුරුදු 99 කට බදු දුන්නා. කොටසක් සින්නක්කරවම විකුණා දැම්මා. දැන් එයා හම්බන්තොට වරාය විකුණනවා කියමින් කෑ ගසනවා.
මා ප‍්‍රශ්න තුනක් මහින්දගෙන් අහන්න කැමතියි. මාධ්‍ය ඒ ප‍්‍රශ්න දාන්න අකමැති වේවි. ඒ මාධ්‍ය මහින්දට උදව් කරන නිසයි.
වරාය ඉදිකර වසර 20කින් පසු ගෙවීම් කිරීමට එකඟ වුයේ නැත්තේ ඇයි? 2016 දී ණය ගෙවන බවට පොරොන්දු වූයේ ඇයි? හම්බන්තොට වරායේ හොඳ කොටස චීන සමාගම් වලට දී ණය ගෙවීම අප බාරගත්තේ ඇයි? වරාය නගරයෙන් කොටසක් විකුණා අනෙක් කොටස වසර 99 කට බදු දුන්නේ ඇයි?
මා හතරවැනි ප‍්‍රශ්නයකුත් අසන්නම්. එය මාධ්‍යයේ පළ කරනවාද? හම්බන්තොට විකුණනවා කියා ලැජ්ජා නැතිව අද මහින්ද රාජපක්‍ෂ අඬන්නේ ඇයි? හම්බන්තොට චීන- ලංකා හවුල් ව්‍යාපාරයට බද්දට දී ණය කළමනාකරණය කර ගැනීමට අපට හැකියි.
තවත් අපට ගෙවන්න ඉතිරි වී ඇත්තේ කෝටි 3460ක් පමණයි. දැන් අඬන්නේ ණය අඩු කර ගත්තාටද?
මේ ප‍්‍රශ්න හැමතැනදීම අහන්න. මා පිළිතුරක් බලාපොරොත්තු වෙනවා. නිකන් අඬන්න ඉඩ දෙන්න බැහැ. ඒ කාලය ඉවරයි. මා හොඳ ලංකාවක් හදනවා. තරුණයන්ට ජීවත් විය හැකි හොඳ රටක් හදනවා යැයිද රනිල් වික‍්‍රමසිංහ මහතා තවදුරටත් කීවේය.
එක්සත් ජාතික පක්‍ෂ කැලණිය ප‍්‍රධාන සංවිධායක, ප‍්‍රාදේශීය සංවර්ධන අමාත්‍ය ෆීල්ඞ් මාර්ෂල් සරත් ෆොන්සේකා මහතා
‘‘අප කළ දේශපාලන පෙරළිය ශක්තිමත් කිරීම මේ රැුලියේ අරමුණයි. කැලණිය අගමැතිතුමාට නුහුරු ප‍්‍රදේශයක් නොවෙයි. අගමැතිතුමන්ද දේශපාලනය ඇරැඹුවේ කැලණියෙනුයි.
කැලණියේ ජනතාවගෙන් 50% කට හරියාකාරව නිවෙසක් නැහැ. අඩුපාඩු රැසක් තිබෙනවා. ඒ කරදරවල වගකීම බාරගත යුත්තේ රාජපක්‍ෂ කාලයේ මෙහි සිටි දේශපාලකයන් බව කිව යුතුයි.
කැලණිය ජනතාවට විශාල පාසල් ප‍්‍රශ්නයක් තිබෙනවා. මේ ප‍්‍රශ්නවලට ඉදිරියේදී විසඳුම් සෙවිය යුතුයි.
අපට මහා සංවර්ධන සැලැස්මක් තිබෙනවා. එදා කැලණියේ දේශපාලකයන් රටම දැනගෙන හිටියා. අල්ලස් ගැනීම, කප්පම් ගැනීමේ සංස්කෘතියක් ඇති කළා. අප මේ රැස්වීම පැවැත්වීමට වත් ව්‍යාපාරිකයන්ගෙන් මුදල් ඉල්ලූවේ නැහැ.
කැලණියේ ජනතාවට දේශපාලකයන්ගේ පිහිට නැතිව තනිව නැඟී සිටින්න හැකි පරිසරයක් මා නිර්මාණය කරනවා.
අගමැතිතුමන්ගේ ආර්ථික ඥානය නිසා දැවැන්ත ණය බරින් රට මුදා ගැනීමේ  මූලික පියවර ගෙන තිබෙනවා.
හැමදාම හිරගෙවල්වල බඩගාන කල්ලියට ගැලපෙන ලකුණ පොහොට්ටුව නොව මාංචු කූට්ටමයි. පොදු ජන මාංචු කූට්ටම් පක්ෂය ඔවුන්ගේ පක්ෂයට හොඳ තමයි.
‘‘පාස්පෝට් වංශ’’ වාහන 40ක් නැදෑයන්ට දීලා දැන් හිරේ දාලා. අප දැන් අධිකරණයට ඇඟිලි ගහන්නේ නැහැ. වැරදි කළ අය වන්දි ගෙවිය යුතුයි’’
එක්සත් ජාතික පක්ෂ මහ ලේකම් ව්‍යවසාය සංවර්ධන අමාත්‍ය කබීර් හෂීම් මහතා- ‘‘කැලණිය පක්ෂයට මෙන්ම රටටත් ඉතා වැදගත් වනවා. යුද්ධය අවසන් වී වසර ගණනාවක් ගියත් ජනතාවට අවශ්‍ය කිසිම දෙයක් වුණේ නැහැ.
රාජපක්‍ෂ යුගයේ සංවර්ධනය එක් පිරිසකට පමණක් සීමා වුණා. යුද්ධය අවසන් වුණත් තම දරුවන්ට සපත්තුවක් අරගෙන දීමටවත් නොහැකි තරමට ජනතාවගේ ආර්ථිකය බංකොළොත් වුණා’’
රාජ්‍ය පරිපාලන හා කළමනාකරණ අමාත්‍ය රංජිත් බද්දුම බණ්ඩාර මහතා ‘‘මේ අරඹන්නේ එක්සත් ජාතික පක්ෂයේ ජයග‍්‍රාහී ඇරැඹුමයි. මෙරට යුද්ධයට නායකත්වය දුන් යුද ජයග‍්‍රහණයේ නියමුවා කැලණි පුරවරයට නායකත්වය දෙනවා. එතුමා දේශපාලනයට පිවිසුනේ රට වෙනුවෙන් කළ හැකි උපරිම සේවය ඉටු  කිරීමටයි.
ජනවාරි 8 වැනිදා මෛත‍්‍රීපාල සිරිසේන මහතාට ඡන්දය දුන්නේ මෙහි සිටින ජනතාවයි. ආණ්ඩුව හැදුවේ එජාපයේ අයයි.
අධ්‍යාපන අමාත්‍ය අකිල විරාජ් කාරියවසම් මහතා
‘‘යුද්ධය අවසන් කිරීමට මුල් වූ සරත් ෆොන්සේකා මහතාට එදා අත් වූ ඉරණම මට හොඳට මතකයි. එදා එතුමා දහයයි දහය කාමරයේ ශක්තිමත් මනසින් ජීවත් වුණා. අද කොහොමද? එදා සරත් ෆොන්සේකා.
වෛද්‍ය - හෙද - පරිපූරක වෛද්‍ය ක්‍ෂේත‍්‍රවල වෘත්තික හිඟය.
නිදහස් සෞඛ්‍ය සේවයේ ප‍්‍රබලතම හා ශක්තිමත් ප‍්‍රවාහයක් වන හෙද සේවය ගැන සමස්ත මානව සමාජයේම විශාල ගෞරවයක් හා පිළිගැනීමක් පවතින්නේ යැයි ජනාධිපති මෛත‍්‍රීපාල සිරිසේන මහතා රජයේ හෙද නිලධාරීන්ගේ සංගමයේ 21 වැනි වාර්ෂික මහා සම්මේලනයේදී  පැවැසීය.
දියුණුවන ලෝකයේ නවීන තාක්ෂණය සමඟ හෙද සේවය ද දියුණු විය යුතු යැයි කී ජනාධිපතිවරයා හෙද සේවා විද්‍යාල පිහිටුවීම මෙන්ම බඳවාගැනීම් වැඩිකිරීම ද අත්‍යවශ්‍ය යැයි කීවේය.
රජයේ හෙද නිලධාරීන්ගේ සංගමය ශක්තිමත් වෘත්තීය සමිති නායකත්වයක් සමඟ යමින් සෞඛ්‍ය ක්‍ෂේත‍්‍රයට කරන කැපවීම අගය කරන්නේ යැයි ද වෘත්තීය ප‍්‍රශ්නවලදී සාධාරණ විසඳුම් ලබාදීමට රජයක් හැටියට හැකි සෑම අයුරින්ම උත්සාහ කරන්නේ යැයි ද ජනාධිපතිවරයා පැවැසීය.
රජයේ හෙද නිලධාරීන්ගේ සංගමයේ 21 වැනි වාර්ෂික මහා සම්මේලනය මහරගම, ජාතික තරුණ සේවා සභා ශ‍්‍රවණාගාරයේදී ඊයේ 4 වැනිදා දවසපුරා පැවැත්වුණු අතර හෙද සේවයට කළ සුවිශේෂී කැපකිරීම් අගයමින් හෙද හෙදියන් පිරිසකට හෙද සේවා විශිෂ්ටතා සම්මාන ද එහිදී පිරිනැමිණි.
ඒ අනුව කේ.එම්. ශ‍්‍රියාණි පද්මලතා, දුලාංජ නිපුණ, එම්.ආර්.එස් මධූෂා, දිනුෂිකා නිර්මාණි හා එස්.එන්.ටී. විමලසේන යන හෙද හෙදියන්ට ජනාධිපති මෛත‍්‍රීපාල සිරිසේන මහතා අතින් හෙද සේවා විශිෂ්ටතා සම්මාන ප‍්‍රදානය කෙරිණි.
ජනාධිපති මෛතී‍්‍රපාල සිරිසේන මහතා එහිදී මෙසේ ද කීය.
රජයේ හෙද නිලධාරීන්ගේ වාර්ෂික මහ සමුළුවට සහභාගීවීමට ලැබීම ගැන මා ඉතාම සතුටු වෙනවා. එමෙන්ම ඊට මාහට ආරාධනා කිරීම ගැන මගේ ගෞරවනීය ස්තුතිය පුද කරනවා. නිදහස් සෞඛ්‍ය සේවයේ ප‍්‍රබලතම හා ශක්තිමත්ම ප‍්‍රවාහයක් වන හෙද සේවය ගැන සමස්ත මානව සමාජයේම තිබෙන්නේ විශාල ගෞරවයක් හා පිළිගැනීමක්. ඒ ගෞරවය හා පිළිගැනීම අදක ඊයෙක හටගත් එකක් නොවෙයි. දීර්ඝ කාලයක් තිස්සේ පවතින්නක්. මිනිසාගේ ආරම්භය හා පරිණාමය හා බැඳුණු වෛද්‍ය හා හෙද සේවා එක පැත්තකින් සේවා හැටියට අපි පිළිගන්නවා. ඒවාගේම වෘත්තීන් හැටියටත් සැලකෙනවා. පොදුවේ ගත්කළ දිනෙන් දින දියුණුවන වෘත්තීමය සේවා හැටියට හැඳින්විය හැකියි.
පසුගිය සතියේ දිනෙක මා කල්තියා නොදන්වා නොකියාම ත‍්‍රිකුණාමල දිස්ත‍්‍රික්කයේ පිහිටි කින්නියා රෝහලට ගියා. මා එහි යනතුරුම කිසිවෙක් දැන සිටියේ නෑ. මා එවැනි නිරීක්ෂණයට යොමු වූ හේතුව වුණේ ඉකුත් කාලයේදී ඩෙංගු රෝගය උත්සන්න වීමෙන් එම ප‍්‍රදේශයේ හටගත් තත්ත්වයයි. කින්නියා රෝහලේ මා කළ නිරීක්ෂණයේදී මට ඉදිරිපත් වුණේ කවදත් මට අහලා පුරුදු යෝජනාමයි. ඔවුන් දිගින් දිගටම කිව්වේ හෙද නිලධාරීන් ප‍්‍රමාණවත් නෑ කියලයි. කින්නියා රෝහලේ ගොඩනැගිලි ඇතුළුව භෞතික පහසුකම් ආදිය ගැන මා උත්තර දුන්නත් හෙද ප‍්‍රශ්නයට මා උත්තර දුන්නේ නෑ. වාර්ෂිකව විශ‍්‍රාම යන හා විදෙස්ගතවන වෘත්තිකයන් සංඛ්‍යාව අනුව අපට මේ ප‍්‍රශ්නයට ප‍්‍රායෝගිකව පිළිතුරුදීම යම් ආකාරයකට දුෂ්කරවී තිබෙනවා. හෙද විදුහල් සංවර්ධනය වගේම අලූතින් කරන බඳවාගැනීම් අත්‍යවශ්‍ය දේ හැටියට මා දකිනවා.
අද ලෝකය වේගයෙන් වෙනස් වෙනවා. එම වෙනස්වීමට හේතුවන නවීන තාක්ෂණය සමඟ සෞඛ්‍ය ක්‍ෂේත‍්‍රයත් වේගයෙන් වෙනස් වෙනවා. එසේ වෙනස්වන සෞඛ්‍ය ක්‍ෂේත‍්‍රයට හෙද සේවයෙන් ලබාදෙන්නේ ඉමහත් වටිනාකමක්. එහෙත් වර්තමානයේදී සෞඛ්‍ය ක්‍ෂේත‍්‍රයේදී අපි රටක් හැටියට මුහුණදෙන ප‍්‍රධාන ප‍්‍රශ්නයක් තිබෙනවා. එනම් වෛද්‍ය, හෙද හා පරිපූරක වෛද්‍ය ක්‍ෂේත‍්‍රවල පවතින වෘත්තිකයන්ගේ හිඟයයි. පසුගිය අවුරුදු කීපයේම රජයේ හෙද නිලධාරීන්ගේ වාර්ෂික මහා සමුළුවට මා සහභාගී වුණා. වෘත්තීය සමිති ප‍්‍රශ්න හමුවේ රජයක් හැටියට කටයුතු කරමින් අපි ඒවාට අවශ්‍ය විසඳුම්, පිළිතුරු ලබාදෙමින් නිරවුල් කිරීම් කරන්නට මැදිහත් වෙනවා. සමන් රත්නප‍්‍රිය සහෝදරයාගේ නායකත්වයෙන් රජයේ හෙද නිලධාරීන්ගේ සංගමය දිනෙන් දින ශක්තිමත් වෙමින් මේ රටේ නිදහස් සෞඛ්‍ය සේවය ශක්තිමත් කිරීමට කරන කැපවීම අපි අගය කරනවා.
සෞඛ්‍ය ඇමැති රාජිත සේනාරත්න මහතා මෙසේ කීය.
පසුගිය අවුරුදුවලදීත් මේ අවස්ථාවට මා සහභාගී වුණා. මෛතී‍්‍රපාල සිරිසේන ජනාධිපතිතුමත් සහභාගී වුණා. එතකොට මම මෙතැනට ඇවිත් සෞඛ්‍ය සේවයේ ඉතිහාසය කියනවා. හෙද හෙදියන් අපේ දේශනවලට අහගෙන ඉඳලා ගෙදර යනවා. සෞඛ්‍ය ඇමැතිව සිටි මෛතී‍්‍රපාල සිරිසේන මැතිතුමාට එදා සෞඛ්‍ය ඇමැතිකම කරන්න ඉඩදුන්නේ නෑ. ඔහුව සතපහකට ගණන් ගත්තේ නෑ. එදා තවත් සෞඛ්‍ය ඇමැතිවරු අරලියගහ මන්දිරයේ සිටියා. හෙද සේවය ඇතුළු සියලූ වෘත්තිකයන්ට උපාධිධාරී වැඩපිළිවෙළක් ආරම්භ කරන්නැයි ආණ්ඩුවට මා යෝජනා කළේ මා ඉඩම් ඇමැතිව සිටියදීයි. මා සෞඛ්‍ය ඇමැති ධුරයට එනතුරු හෙද උපාධිධාරීන්ට තිබුණේ දෙවැනි පංතියේ සැලකිලියි. දැන් ඒ තත්ත්වය සම්පූර්ණයෙන් වෙනස් කරලා සෞඛ්‍ය සේවයත් ප‍්‍රජාතන්ත‍්‍රීයකරණයට ලක්ව තිබෙනවා.
ඒ කාලේ සෞඛ්‍ය අමාත්‍යාංශයට ආපු සියලූම විදෙස් ශිෂ්‍යත්ව පාවිච්චි කළේ අමාත්‍යාංශ නිලධාරීන්මයි. සමහරු අමාත්‍යංශයට ආවේ ඇඳුම් මාරු කරන්න විතරයි. එහෙත් අද වනවිට එම ශිෂ්‍යත්ව වෛද්‍ය, හෙද සියලූ වෘත්තිකයන්ට සාධාරණ ලෙස බෙදීගොස් වෙනස් වන ලෝකය දැකගැනීමට සියලූ අංශවලට අවස්ථාව උදාවී තිබෙනවා. ඒක හොඳයි. මොකද වටේට වතුර තිබෙන නිසා අපේ රටේ මිනිසුන්ට ඇතිවෙලා තිබෙන දුපත් මානසිකත්වය නැතිවීමට නම් ලෝකය දැකගත යුතුයි. හෙද උපාධිය දෙනවාට ඉස්සර විරුද්ධ වුණේ වෛද්‍යවරුයි. මේ රට අමුතුම රටක්.
හෙද පීඨය පිහිටුවීමේ කටයුත්තේදී සමන් රත්නප‍්‍රිය සහෝදරයා මූලිකවම විශාල වගකීමක් ගෙන මැදිහත්වීම් කළා. වෘත්තීය අයිතීන් දිනාගැනීමේදී මෙන්ම වෘත්තීය ප‍්‍රතිසංස්කරණයේදී විද්‍යාත්මකව පිළිතුරු සොයාගැනීමට කටයුතු කරන ඔහු විඥානයක් ඇති වෘත්තීය සමිති නායකයෙක්. සාම්ප‍්‍රදායික වෘත්තීය සමිති වපසරියෙන් මිදී ප‍්‍රශ්නවලට විසඳුම් සෙවීමේදී අද අවශ්‍ය වන්නේ එවැනි නායකයනුයි. සමන් රත්නප‍්‍රිය ඉල්ලූව කිසි දේකට අපි බෑ කියලා නෑ. මොකද එදා වෘත්තීය සමිති ඒකාබද්ධ පෙරමුණු හදාගෙන මානව හිමිකම්, ජනමාධ්‍ය නිදහස, ප‍්‍රජාතන්ත‍්‍රවාදය වෙනුවෙන් සටන් කරලා මේ ආණ්ඩුව පිහිටුවීමට ඔහු කටයුතු කළා. ඒ නිසා ආණ්ඩුව පිහිටුවේ එකට නම් ඒක ගෙනියන්නෙත් අපි එකටයි.
රජයේ හෙද නිලධාරින්ගේ සංගමයේ සභාපති සමන් රත්නප‍්‍රිය මහතා මෙසේ කීය.
හෙද සේවයට ජයග‍්‍රහණ අත්පත් කරගැනීම සඳහා අපට දීර්ඝ සටනක නිරතවීමට සිදුවුණා. එහෙත් අපට ජයග‍්‍රහණයට මාවත විවර වුණේ වත්මන් ජනපති මෛත‍්‍රීපාල සිරිසේන මැතිතුමා පොදු අපේක්ෂකයා හැටියට අස්සන් කළ ගිවිසුම් ප‍්‍රකාරව සිදු වූ දේශපාලන වෙනස නිසයි. අද විවිධ පිරිස් කවර චෝදනා කළත් 2006 සිට 2015 දක්වා අපේ මූලික වැටුප් වැඩිකළේ නෑ. අපේම වූ හෙද පීඨයක් වෙනුවෙන් අප කළ සටන අද යථාර්ථයක් වී තිබෙනවා. රුපියල් ලක්ෂ 35,000 ක වියදමින් තට්ටු 17 ක ගොඩනැගිල්ලක්සේ ඉදිවන හෙද පීඨයේ අධ්‍යයන කටයුතු වසර කීපයක් ඇතුළත ආරම්භ වෙනවා.
මහජන සෞඛ්‍ය හෙද නිලධාරීන් යළි බඳවාගැනීමට දැන් කටයුතු සිදුවෙනවා. හෙද සේවාවේ දැන් හොරට පත්වීම් දෙන්නේ නෑ. ඒ දවස්වල වගේ ජනාධිපති කාර්යාලයෙන් ඇමතුම් දීලා පත්වීම් සංශෝධනය කරන්නෙත් නෑ. ඉස්සර වැඩ ඉවර වෙලා ?ට ගෙදර යද්දී යතුරුපැදියක් ආසන්නයෙන් ධාවනය වෙද්දී අපිට හීන්දාඩිය දානවා. පරෙස්සමෙන් වැඩ කරන්න කියලා ආරක්ෂක හමුදාවල සිටි හිතවතුන්ම අපට කියනවා. දැන් තත්ත්වය වෙනස් වෙලා. නිදහස කියන දේ අද වනවිට සෞඛ්‍ය සේවයේ වගේම මුළු රටේම සියලූ ක්‍ෂේත‍්‍රවල තිබෙනවා. ඒත් ඒක මේ රටේ ජනතාවට තේරෙන්නේ නැති ප‍්‍රශ්නයකුත් තිබෙනවා.
2015 දි විධායකය වෙනස්කිරීමට මා පෞද්ගලිකව මැදිහත් වුණත් අපි වෘත්තීය සමිතියට අත පෙව්වේ නෑ. මොකද වෘත්තීය සමිති හැමදාමත් ස්වාධීනව තිබිය යුතුයි. සෞඛ්‍ය සේවයේ පවතින ප‍්‍රශ්න අද වනවිට අපට කතා කරලා එකට වාඩිවෙලා විසඳාගත හැකි යැයි අපි විශ්වාස කරනවා. ඒ විශ්වාසයේ උඩින්ම සිටින්නේ ජනාධිපතිතුමායි. එහෙත් එතුමන්ලා ගන්නා තීන්දු වුණත් යම් තැනක සිරවෙනවා නම් වෘත්තීය සමිතියක් හැටියට ඒ අයිතීන් උරගා බලන්නත් අපි පැකිලෙන්නේ නෑ. අපි හැසිරෙන්නේ හෘද සාක්ෂියට එකඟවයි.
එක්සත් ජාතික පක්ෂ පාර්ලිමේන්තු මන්ත‍්‍රී මහාචාර්ය ආශුබෝධ මාරසිංහ, සෞඛ්‍ය අමාත්‍යාංශයේ ලේකම් අනුර ජයවික‍්‍රම, සෞඛ්‍ය අධ්‍යක්ෂ ජනරාල් වෛද්‍ය ජයසුන්දර බණ්ඩාර යන මහත්වරු සහ සෞඛ්‍ය සේවයේ වෘත්තීය සමිති නායකයෝ රැසක්ම මෙම අවස්ථාවට සහභාගීවී සිටියහ.
දැන් කරන්නේ රටම විකුණා දැමීමය.
අනාගත පරපුරට රටේ සම්පත් ඉතිරි කර යෑම මිස එය විකිණීම පාලකයකුගේ වගකීම නොවන බව හිටපු ජනාධිපති මහින්ද රාජපක්ෂ මහතා ඉකුත් 2 වැනිදා පැවසීය.
එබැවින් අනාගතයේ ඉපදීමට සිටින මිලියන ගණනක් වූ ශ්‍රී ලාංකිකයන්ට රටේ සම්පත් ඉතිරි කර යාම පාලකයන්ගේ වගකීමක් බව ද හිටපු ජනාධිපතිවරයා කීවේය.
දෙහිවල එස්.ද.එස්. ජයසිංහ ශාලාවේ පැවැති ‘‘රට සුරකින මහ පවුර’’ නියෝජිත සමුළුවට එක්වෙමින් ඉකුත් 2 වැනිදා හිටපු ජනාධිපතිවරයා මේ බව පැවසීය.
ජාතික සම්පත් සුරැුකීමේ මධ්‍යස්ථානය විසින් සංවිධානය කර තිබූ එම සමුළුවේදී හිටපු ජනාධිපති මහින්ද රාජපක්ෂ මහතා මෙසේද කීය.
අද ජාතික සම්පත් ආරක්ෂා කරගන්න සියලූදෙනා එකතුවෙලා යුගයේ යුතුකම ඉටු කරන්න සැරසෙන වෙලාවක් හැටියට මේ වෙලාව හඳුන්වන්න පුළුවන්. අද සිද්ධවෙන්නේ රටේ තියෙන සම්පත් විකිණීමේ කාර්යයම නෙමෙයි. මේ කරන්නේ රට විකිණීමයි. දැන් ආණ්ඩුව කරගෙන යන්නේ රාජ්‍ය විකිණීමේ කාර්යයයි. මෙතනයි ගැටලූව තිබෙන්නේ. මොකද පවතින රටක පරපුරක් මේ භූමිය තුළ ඇති සම්පත් භුක්ති විඳිනවා. මේ සම්පත් භුක්තිවිඳලා මේකට අයිතිය කියන්න හෝ විකුණලා යන්න බැහැ. අනාගතයේ ඉපදෙන්න ඉන්න මිලියන ගණනාවක් වූ ශ්‍රී ලාංකික පුරවැසියන්ට මේ සම්පත් ටික ඉතිරි කරලා යන්න. එය විකුණලා යෑම නොවෙයි අපේ වගකීම. අපි ඒ අයට මොනවද කියන්නේ. අනාගත පරපුරටයි මෙය අයිති.
අපි මෙහි තාවකාලික භාරකාරයන් පමණයි. අද මේ යෝධයෝ ටික එකතුවෙලා මේවායේ අයිතිකාරයෝ වෙලා ඒ සම්පත් එකිනෙකාට විකුණනවා. අද එක රටකට විකුණනවා. තව දවසක තව රටකට විකුණනවා. මෙය නතර කළ යුතුයි.
අද බලන්න ජල සම්පත් විකුණනවා. අපේ බලාපොරොත්තුව වුණේ 2017 වන විට ශ්‍රී ලංකාවේ 98% කට ජලය දෙන්න. ගම්වලට ජලය ගේන්න. අපි ඒ වෙනුවෙන් වඩාත්ම කටයුතු කළේ වකුගඩු රෝගය හේතුවෙන් පිරිසුදු ජලය ටිකක් ලබාදෙන්න. මේ නිසා පොළොන්නරුවේ වගේම උතුරු මැද පළාතේ ජල ගැටලූව ගැන වැඩිපුර අවධානය යොමු කළා. ඒත් අද මොනවද වෙන්නේ? අද එවැනි අවධානයක් නෑ. මම එතකොට දැනගත්තා මේ වෙනකොට ඩෙංගු රෝගීන් හතළිස් අටදෙනකු මිය ගිහින් කියලා. ඇමැතිතුමාටත් ඩෙංගු හැදිලා. මේ ආණ්ඩුව ඒවා ගැන කටයුතු කරන්නේ නෑ. ප‍්‍රාදේශීය සභා ටික විසුරුවා හැරීමේ, නගර සභා ටික විසුරුවා හැරීමේ අනියම් ප‍්‍රතිඵලය තමයි ඒ. ඒත් ඒවා ගැන උනන්දුවක් නෑ. රට විකුණන එක ගැන තමයි හිතන්නේ.
අනෙක් එක තමයි මේ අය කියනවා අපට සල්ලි නෑ. මහින්දගේ ණය බේරන්න  ඕන කියලා. ඒ අතරේ මම දැක්කා අමූලික බොරුවක් කියනවා. මේ අයට දැන් බොරුව කියන දේ බෝවෙලා. මේක කාගෙන් බෝවුණාද කියන්න මම දන්නේ නැහැ. රනිල්ගෙන් අනෙක් එක්කෙනාට බෝවුණාද, අනෙක් එක්කෙනාගෙන් රනිල්ට බෝවුණාද කියන්න මම දන්නේ නෑ. මේ ආණ්ඩුව කියන්නෙම අමූලික බොරු. අද වරාය විකුණන්නේ, මම පොරොන්දු වෙලා හිටියලූ විකුණන්න. මේ විකුණපු ඒවා ඔක්කොම ගත්තෙ මම. ශ්‍රී ලංකන් එයා ලයින්ස්, ඉන්ෂුවරන්ස් එක, ගෑස් එක, වෝටර්ස් ඒජ් එක, මේවා අපි ආපහු ගත්තා. අර ගෝඨාභයට අයිතියි කියලා තිබුණු ඉස්පිරිතාලේ ඒකත් විකුණලා තිබුණේ. ඒකත් අපි ගත්තා. මේවා අපි ගත්තේ මේ සම්පත් ටික රටට  ඕන නිසයි. අපිට  ඕන නිසා නෙමෙයි. අපේ අනාගත පරපුරට, හෙට ඉපදෙන්න ඉන්න දරුවන් වෙනුවෙන් අපි ඒ යුතුකම ඉටුකළ යුතුයි.
අද මේ අය බිහිරන් වගේ කිසිදේකට ඇහුම්කන් දෙන්නේ නැතුව හදිස්සියේ මේක විකුණලා දාල යන්න තමයි හදිස්සිය. ඒ මදිවට ඉන්න නිලධාරීන් කියන්නේ විකුණපං, විකුණපං කියලා.
අපි ආවෙත් විකුණපු යුගයකින්. අපේ ආණ්ඩුවෙන් නෙවෙයි චන්ද්‍රිකාගේ ආණ්ඩුවෙන් තමයි විකුණුවේ. ඒ කියන්නේ නෝනගේ ආණ්ඩුවෙන්. වාසුලා, අපි ඒ යුගයේ විරුද්ධ වුණා. වැඩක් වුණේ නෑ. ඇය ඒ දේවල් කරගෙන ගියා. ඒවා ඇහුණේ නෑ රටට. ලාංකිකයන් ඒ ගැන කතා කළා. ඒත් දැන් මොකද වෙන්නේ. අපේ රට පිටරටට විකුණනවා. රාජ්‍ය විකුණනවා. එහෙමනම් මේ ගැන කතා කරන්න අපට අයිතියක් තියෙනවා. අපිට රට ඉතුරු වෙයිද කියන ගැටලූව තියෙනවා. අපට මේවාට විරුද්ධව සංවිධානය වෙන්න අයිතියක් තියෙනවා. මෙතනදී නොයෙක් මතවාද තියෙන්න පුළුවන්. එදා මේවා වෙනුවෙන් කතා කරපු අය අද ආණ්ඩුවට මුක්කු ගහලා සද්ද නොකර ඉන්නවා. ආණ්ඩුවේ ඉන්න අයට මින් බේරෙන්න බැහැ. අනාගතයේ් මේ විනාශයේ වගකීම ඔවුන් භාරගත යුතුයි.
අනෙක් කාරණය ව්‍යවස්ථාව. මේ රටේ ඡුන්දයක් ඉල්ලූවද ව්‍යවස්ථාවක් වෙනස් කරන්න අපට ඡුන්දය දෙන්න කියලා නෑ. එකම දෙයයි කිව්වේ. විධායක ජනාධිපති ක‍්‍රමය වෙනස් කරන්න අපට ඡුන්දය දෙන්න කියලා. හැබැයි ජනාධිපතිතුමා ඊට අනෙක් පැත්තෙන් කිව්වා ජනමත විමසුමක් යනවා නම් එහෙම කරන්නේ නැතුව කරමු කියලා. ඇඟ බේරගන්න ඒක ලියලා දුන්නා. දැන් එතුමා කියනවා මම කිව්වේ අරක, රනිල් කියනවා නෑ මේක කියලා. සෝභිත හාමුදුරුවෝ ළඟ අත දික්කරලා දිවුරලා කරනවා කරනවමයි කියලා කිව්වා. ඒ කියන්නේ වෙන්නේ නෑ කියන එකයි. චන්ද්‍රිකාත් එහෙම කළා මළකඳක් ගාව. මළකඳන් ගාව දිවුරන අය ගැන නම් කිසිම විශ්වාසයක් මට නෑ. අද තියෙන තත්ත්වය  ඕකයි.
හැම මනුස්සයටම බඩගින්න ගැන කතා කරන්න වෙනවා. පොල් බෑය ගැනත් කතා කරන්න වෙලා. පොල් ගෙඩිය සීයයි. එකසිය විසිපහයි. මේ තත්ත්වය තුළ ජනතාව මැයි දිනය වෙනුවෙන් ඒකරාශී විය යුතුයි. අපේ සටන මෙතනින් නතර වෙන්නේ නෑ. මේ අය අහනවා මේ අවුරුද්දේ මේ ආණ්ඩුව පෙරළනවද කියලා. පෙරළන්න පුළුවන් නම් අපි පෙරළනවා. පෙරළන්නේ නැතුව ඉන්නේ නැහැ. හැම මහන්සියක්ම ගන්නවා. ඒ බැරිවුණොත් අපි ඊළඟ අවුරුද්දේ ඒක කරනවා. පෝය දෙකයි. වෙසක් පෝය මේ පෝය ඇරුණාම තව පෝයයි. වැඩිම වුණොත් මැතිවරණය එන්න  ඕන. මේ යන්නේ තුන්වෙනි අවුරුද්ද. අවුරුදු පහෙන් ඉවරයි. මේ ආණ්ඩුව ආවාට පස්සේ ලෝක ගෝලේ ඉක්මනින් කැරකෙනවා වගෙයි.
අපි කියන්නේ මේ සටනට එකතුවෙන්න. රටත් ජාතියත් පාවාදෙන්න මේ බලවේගවලට එරෙහිව නැගී සිටින්න රට ජාතිය ආරක්ෂා කරන්න.
පාර්ලිමේන්තු මන්ත‍්‍රී ජාතික සම්පත් සුරැුකීමේ මධ්‍යස්ථාන නායක ඩලස් අලහප්පෙරුම මහතා:x
මේ වනවිට හිටපු ජනාධිපති මහින්ද රාජපක්ෂ, දිනේෂ් ගුණවර්ධන, ගාමිණී ලොකුගේ, බන්දුල ගුණවර්ධන, ජී.එල්. පීරිස් මැති ඇමැතිවරු ඇතුළු විශාල පිරිසක් සමග සංවිධානය ඇතිකර මාස 2 ක් පමණයි ගතවී ඇත්තේ ජනතාව මේ වැටී සිටින අසීරු තත්ත්වයෙන් ගොඩ ඒමටයි. ඒ අනුව මේ රජයේ ජාතික සම්පත් විකිණීමට එරෙහිව රාජ්‍ය ආයතන වෘත්තීය සමිති එකමුතුවෙන් කටයුතු සිදුකරගෙන යනු ලබනවා. එදා 77 විවෘත ආර්ථික ප‍්‍රතිපත්ති සමග ජේ.ආර්. ජයවර්ධන මහතාගේ කාලයේ පුද්ගලීකරණය ඇතිවුණා. ඒ අනුව ලාභ ලැබූ ආයතන පවා විකුණුවා. ටයර් සංස්ථාව, ට‍්‍රැක්ටර් සංස්ථාව, සිමෙන්ති සංස්ථාව, ලූණු සංස්ථාව, වානිජ නීතිගත සංස්ථාව, සළුසල, තුනී ලෑලි වැනි ආයතන විශාල ප‍්‍රමාණයක් පුද්ගලීකරණය කරනු ලැබුවා. ඒත් අද දේශීය සම්පත් විජාතිකකරණය කරනු ලබනවා. ඒ අනුව මේ හවුල් රජයේ විදේශීයකරණය පිළිබඳ අපට විශාල ප‍්‍රශ්නයක් තියෙනවා.
ප‍්‍රවීණ දේශක දයාන් ජයතිලක මහතා.
මේ රජයේ යම් යම් අයගේ ප‍්‍රකාශ අනුව භයානක ප‍්‍රතිඵල අනාගතයේ ඇතිවිය හැකි බව කිව යුතුයි. පසුගියදා මහ බැංකු අධිපතිවරයා ප‍්‍රකාශ කර සිටියේ මේ හම්බන්තොට වරාය විකුණලා රුපියල් බිලියන 450 ක් මේ වසරේ ලබා නොගතහොත් මේ රජය ගෙනයාමට අපහසු තත්ත්වයක් ඇතිවිය හැකි බවයි. ඒ නිසා අදියර කීපයක් යටතේ එය විකුණා මුදල් ලබාගැනීමට සිදුවී තිබෙන බව කියා තිබෙනවා. ඒ තරමටම රජයේ බංකොළොත් භාවය පෙනී යනවා.
ඒ අනුව මේ රජයේ අවිධිමත් ක‍්‍රියා පිළිබඳ අප සාකච්ඡුා කරමින් ජනතාවට කරුණු තේරුම් කර දිය යුතුයි. ඒ අනුව අද මේ රජයට පුද්ගලීකරණය පුරුද්දක් වෙලා තියෙනවා.
ඒකාබද්ධ විපක්ෂයේ නායක පාර්ලිමේන්තු මන්ත‍්‍රී දිනේෂ් ගුණවර්ධන මහතා:x
අද මේ රට විශාල අර්බුද රාශියකට මුහුණ දීල තියෙනවා. ඒ අනුව ජනතාවගේ අනාගතය පිළිබඳවත් අනතුරුදායක තත්ත්වයක් ද ඇතිවී තිබෙනවා. වෙනත් මර්දනකාරී ව්‍යාජ පොදු ජනතා විරුද්ධත්වය මත පරාජය කර තිබෙන බව අප ඉතිහාසයේ ඔප්පු කර තිබෙනවා.
මන්ත‍්‍රීවරුන් වන බන්දුල ගුණවර්ධන, වාසුදේව නානායක්කාර, ජී.එල්. පීරිස්, සෝමවීර චන්ද්‍රසිරි යන මහත්වරුන් ඇතුළු වෘත්තීය සමිති නායකයන් ද අදහස් දැක්වූ අතර ඒ සඳහා රාජ්‍ය ආයතන වෘත්තීය සමිති නියෝජිතයෝ විශාල පිරිසක් ද සහභාගි වී සිටියහ.
අපේ පරපුර තරුණසමයේ නොදුටු සාමය-සංහිඳියාව-සංවර්ධනය වත්මන් තරුණයන්ට උරුම කර දෙනවා.
“තම පරපුර තරුණ කාලයේ නොදුටු සාමය, සංහිඳියාව සහ සංවර්ධනය වත්මන් තාරුණ්‍යයට උරුම කර දෙන බව” අග්‍රාමාත්‍ය රනිල් වික්‍රමසිංහ මහතා පෙරේදා (01) ත්‍රිකුණාමලයේදී පැවැසීය.
ජනපති මෙන්ම තමාත් තරුණ කාලයේ දුටුවේ යුද්ධය පමණක් බව කී අග්‍රාමාත්‍ය රනිල් වික්‍රමසිංහ මහතා, තරුණ ජවය උපයෝගී
කරගෙන ස්වර්ණ රාජ්‍යය කරා රට මෙහෙයවන බවද කීය.
ත්‍රිකුණාමලය මැක්හෙයිෂර් ක්‍රීඩාංගණයේ පැවැති ජාතික යොවුන් පුරය සමාප්ති උත්සවයට සහභාගිවෙමින් අග්‍රාමාත්‍ය රනිල් වික්‍රමසිංහ
මහතා එසේ ප්‍රකාශ කළේය.
එහිදී තවදුරටත් අදහස් දැක්වූ අග්‍රාමාත්‍ය රනිල් වික්‍රමසිංහ මහතා මෙසේද කීවේය.
“ත්‍රිකුණාමලයේ යොවුන් පුරය පැවැත්වීමට තරුණ සේවා සභාවට ආරාධනා කළ විපක්ෂ නායකතුමාටත්, ත්‍රිකුණාමලය දිස්ත්‍රික්කයේ
මන්ත්‍රීතුමාලාටත්, ආණ්ඩුකාරතුමන්, මහ ඇමැතිතුමන්, පළාත් සභාව, ආධාර උපකාර කළ ත්‍රිවිධ හමුදාව, පොලිසිය, දිස්ත්‍රික් ලේකම්තුමන්, සෞඛ්‍ය අංශ නිලධාරීන්ටත් මගේ ස්තුතිය පිරිනමනවා. යොවුන් පුරය යනු යෞවන සමාජ නියෝජිතයන් රැස් වී නායකත්ව ශක්තිය පෙන්වන වැඩසටහන් ගැන කතා කර අනාගතය වෙනුවෙන් දැනුම ගැනීමයි.
ගමට වැඩ කිරීම සඳහා අප තරුණයන්ට කෝටි 12ක මුදලක් දුන්නා. ඒ මුදල භාවිත කර කෝටි 50ක සංවර්ධන ව්‍යාපෘති දීම ගැන
තරුණ නායකත්වයට මගේ ස්තුතිය පුද කරනවා. එමෙන්ම යොවුන් පාර්ලිමේන්තුවේ විමධ්‍යගත අයවැය සඳහා රුපියල් කෝටි 25ක් දී
තිබෙනවා. ගමට කෝටියක් වැඩසටහනට දෙන මුදල රුපියල් 75,000 සිට එක්ලක්ෂ පනස් දහස දක්වා ඉහළ දමා ව්‍යාපෘති ගණන 1500 සිට 3000 දක්වා වැඩි කරනවා.
ස්වශක්ති වැඩසටහන යටතේත් තරුණයන් ගණනාවකට ස්වයං රැකියා කිරීම සඳහා අවස්ථාව ලැබේවි. යොවුන් සමාජ එකතු වී තම
ප්‍රදේශවල නායකත්වයට එන්න වැඩ කරන්න. අප දෙන මුදල් එක්කර විශාල වැඩසටහනක් ක්‍රියාත්මක කරන්න. අපේ අනාගතය ඔබයි. අපේ විශ්වාසය ඔබයි.
තරුණ නායකයින් උතුරු නැගෙනහිර රැස්වන්නේ පළමු වතාවටයි. විපක්ෂනායකතුමාගේ කොට්ඨාසය අප සැවොම රැස්වන්නේ ප්‍රථම
වරටයි.
දෙමළ පක්ෂ නායකයකුගේ පළාතේ සියලුම දෙනා රැස්වන්නේද ප්‍රථමවරටයි. එතුමා අපට ආරාධනා කළා සේම සහයෝගයද දුන්නා.
එයින් පෙන්වන්නේ අද මෙරටෙහි තිබෙන සංහිඳියාවයි. තාගෝර්තුමාගේ කාව්‍යයකට අනුව මහගමසේකරයන් අනුවාද කළ
“එහෙව් නිදහසේ ස්වර්ණ රාජ්‍යයට මාගේ දේශය අවදි කරනු මැන” යන ගීතය මේ වේදිකාවට ගොඩවන්න පෙර මට අසන්නට ලැබුණා.
සිංහල බසින් මෙන්ම දෙමළ භාෂාවෙන්ද ඒ ගීතය ගායනා කිරීමට සැලැස්වීම ගැන තරුණ සේවා සභාවට ස්තුති කළ යුතුයි. ඒ අදහස
සංහිඳියාවට ඉතා වැදගත් බව කිව යුතුයි. අපට අවශ්‍ය ස්වර්ණ රාජ්‍යයකට රට ගෙනයාම සඳහා සාමය, සංහිඳියාව ඇති කිරීමයි. මෛත්‍රීපාල සිරිසේන ජනාධිපතිතුමාගේත් මගේත් තරුණ කාලයේ අප දුටුවේ යුද්ධය පමණයි. දැන් අපේ තරුණ
කාලය අවසානයි. අපට අවශ්‍ය ඔබේ තරුණ කාලයේදී සාමය, සංහිඳියාව සහ සංවර්ධනය ලබාදීමටයි.
ජනපති ප්‍රධානත්වයෙන් සියලු පක්ෂ එක්වී ජාතික ආණ්ඩුව ඇති කළේ ඒ සඳහායි. ශ්‍රී ලංකා නිදහස් පක්ෂය සහ එක්සත් ජාතික පක්ෂය යනු දේශපාලනයේදී ගහගත් දෙපිරිසකි. අපි හැමදාම බලයට තරග කරමින් සිටි අප එකතු වූයේ ඇයි?
මමත්, සම්බන්දන් මහතාත් පාර්ලිමේන්තුවට පැමිණි යුගයේදී රට සංවර්ධනය කිරීම සඳහා අපට විශාල බලාපොරොත්තුවක් තිබුණා. දැන් තරුණයන් සිටින පාර්ලිමේන්තුවෙන් මෙරට සංවර්ධනය අරඹනවා. එජාපය, ශ්‍රීලනිපය, ද්‍රවිඩ ජාතික සන්ධානය, මුස්ලිම් කොංග්‍රසය ආදී පක්ෂ නියෝජනය කරමින් දේශපාලකයින් අද මෙහි සිටිනවා. ඒ මෙරට සමගිය හා සංහිඳියාව ඇති කිරීම සඳහායි. ශ්‍රීී ලාංකිකයන් ලෙස ඔබ සියලුම දෙනා එකතු වී සිටිනවා.
වසර තිහ හතළිහක් යුද්ධයෙන් බෙදුණු අප දැන් එක්වී ඉදිරියට යායුතුයි. යුද්ධයේදී නැති වුණේ තරුණ ජීවිතයි. ආරක්ෂක අංශවලට
බැඳී තරුණයන් රට වෙනුවෙන් දිවි පිදුවා. ත්‍රස්තවාදීන් ලෙස අවි ගෙන මියගියේ තරුණ පිරිසයි. තරුණ බලය සංවර්ධනය සඳහා යොදා ගැනීමට හැකිවුණා නම් අද මෙරට මැලේසියාව තරම් දියුණුවක් ලබලා. අවාසනාවකට අද ඒ තත්ත්වය නැහැ. දැන් අප ඉදිරියට යා යුතුයි. ඒ සඳහා සියල්ලන්ම එක්වූ හොඳ අවස්ථාවක් ලැබී තිබෙනවා.
දේශපාලන රාමුව තුළ අප කටයුතු කරමු. අපේ ප්‍රධාන යුතුකම සංවර්ධනය ගෙනැවිත් තරුණයන්ට අනාගතය දීමයි. මා දේශපාලනයට පැමිණ මුලින්ම කටයුතු කළේ ජේ.ආර්. ජයවර්ධන ජනාධිපතිතුමා යටතේයි. එමෙන්ම ප්‍රේමදාස ජනාධිපතිතුමා යටතේයි. අප මහවැලිය අරඹා විශාල දියුණුවක් ඇති කළා. ශ්‍රී ජයවර්ධනපුර කෝට්ටේ මෙරට අගනුවර බවට පත් කළා. වෙළෙඳ කලාප ඇරැඹුවා. ගම්උදාව ඇරැඹුවා.
නොමිලයේ පාසල් පොත්පත් දුන්නා. ඇඟලුම් කර්මාන්ත ශාලා ඉදිකළා. නැවත ඒ යුගය ඇරැඹිය හැකි දැයි මා කල්පනා කළා. මෛත්‍රීපාල සිරිසේන ජනාධිපතිතුමන් යටතේ ඊටත් වඩා දැවැන්ත සංවර්ධනයක් මම ක්‍රියාත්මක කරනවා. ඒ ඔබට අනාගතය දීම
සඳහායි.
හම්බන්තොට - රුහුණු සංවර්ධනයෙන් විශාල ලෙස රැකියා බිහි කරනවා. වයඹට සංචාරක ව්‍යාපාර දෙනවා. මහනුවර සිට හම්බන්තොට දක්වා රටේ මූලික ප්‍රගතිය ඇරැඹීමට නියමිතයි. ත්‍රිකුණාමලය දියුණු කිරීමේ සැළසුම්ද සකස් කර තිබෙනවා.
ජනාධිපතිතුමන්ගේ මූලිකත්වයෙන් “පුබුදමු පොළොන්නරුව” වැඩසටහන කරනවා. රජරට ප්‍රදේශය දියුණු කරනවා.
යුද්ධය නිසා සම්පූර්ණයෙන්ම ආර්ථිකය කඩා වැටුණු උතුර දියුණු කිරීම ද කරනවා. එමෙන්ම බදුල්ලට අප විශේෂ ලැදියාවක් දක්වනවා. අප මෙලෙස ශීඝ්‍ර සංවර්ධනය අරඹනවා. ඇමරිකාව, යුරෝපය, චීනය, ජපානය, රුසියාව, ඉන්දියාව,
මැලේසියාව, තායිලන්තය, ඉන්දුනීසියාව ඇතුළු සෑම රටක්ම එකතුකරගෙන අපට විශාල ගමනක් ඇරැඹීමට තිබෙනවා. අපි ඒ
ගමන යමු. ඔබේ අනාගතය හදමු. ආණ්ඩුව උත්සාහ කරන්නේ ඔබේ අනාගතය හදන්නයි. ඒ සඳහා සහාය දෙන්න.
සාමය, සංහිඳියාව ඇති කිරීමට සංවර්ධනය කිරීමට අපි සියල්ලන්ම එකතු වෙමු. එවිට ඔබට මීටත් වඩා හොඳ රටක නායකත්වය ගෙන ගම් මට්ටමේ සිට ජාතික මට්ටමට පැමිණ ස්වර්ණ රාජ්‍ය බිහිකිරීමට හැකියාව ලැබෙනවා” යයිද රනිල් වික්‍රමසිංහ මහතා තවදුරටත් පැවැසීය.
තරුණයන් දේශපාලකයන් පසුපස නොයවන ස්වාධීනව නැඟී සිටිය හැකි රටක් බිහිකරනවා.
“දේශපාලකයන්ගේ පසුපස නොයා තාරුණයයට ස්වාධීනව නැගී සිටිය හැකි රටක් නිර්මාණයකරන බව” ජනාධිපති මෛත්‍රීපාල සිරිසේන මහතා ත්‍රිකුණාමලයේදී පෙරේදා (1) පැවැසීය. සෑම ආණ්ඩුවක්ම කළ වැරදි නැවතත් කරනවාදැයි නම හදවත්වලින්
ඇසිය යුතු බව කී ජනාධිපති මෛත්‍රීපාල සිරිසේන මහතා දේශපාලන දැන හැඳුනුම්කම නොව දැනුම හැකියාව මත පමණක් තාරුණ්‍යයට ඉදිරියට යෑමේ දොරටු විවෘත විය යුතු බව කීය.
ජනාධිපති මෛත්‍රීපාල සිරිසේන මහතා මේ බව කීවේ අටවැනි යොවුන් පුරය සමාප්ති උත්සවය ප්‍රධාන ආරාධිත ලෙස සහභාගි වෙමිනි. තරුණ තරුණියන් හය දහසකගේ සහභාගිත්වයෙන් ත්‍රිකුණාමලය මැක්නෙයිෂර් ක්‍රීඩාංගණයේදී අති උත්කර්ෂවත් අයුරින් සමාප්ති උළෙල පැවැත්විණි.
අටවැනි යොවුන් පුරයේ හොඳම දිස්ත්‍රික් ශූරතාව ගම්පහ දිස්ත්‍රික්කයට හිමි වූ අතර මොනරාගල දිස්ත්‍රික්කය නිර්මාණාත්මක ඉදිරිපත් කිරීම් තළ දිස්ත්‍රූික්කය ලෙස තේරිණි. ඩිජිටල් අලෝකරණයෙන් හැඩවූ දැවැන්ත වේදිකාවක්ද සමාප්ති උළෙල වෙනුවෙන් ඉදිකර තිබිණි. උත්සවයේදී වැඩිදුරටත් අදහස් දැක්වූ ජනාධිපති මෛත්‍රීපාල සිරිසේන මහතා මෙසේද කීය.
පසුගිය වසරේ සීගිරියේ යොවුන් පුරයෙන් වසරකට පසුව අද ත්‍රිකුණාමලයේදී හමුවීමට සතුටක් වනවා. විවිධ අදහස් ඇති හය දහසකට
ආසන්න තරුණ දරුවන් ලෙස ඔබ අධිතාක්ෂණික ලෝකය නියෝජනය කරනවා.ලෝකය සමග ගත්විට ශ්‍රී ලංකාව කුඩා
රටක් වනවා. නමුත් අපේ රටට මහා ශිෂ්ඨාචාරයක් තිබෙනවා. මහා සංස්කෘතියක් තිබෙනවා. එහි උප සංස්කෘතීන් රැසක්
තිබෙනවා. අපේ කුඩා රට පළාත් නවයකට අයිතියි. ඒ පළාත් නවයෙන් විවිධ සංස්කෘතීන් තිබෙනවා. දකුණේ සිංහල ජනතාවගේ සංස්කෘතිය වඩා කන්ද උඩරට සිංහලයන්ගේ සංස්කෘතියේ වෙනස්කම් තිබෙනවා. උතුරේ දෙමළ ජනතාවගේ සංස්කෘතියේ සහ නැගෙනහිර දෙමළ ජනතාවගේ සංස්කෘතියේ වෙනස්කම් තිබෙනවා. බෞද්ධ, හින්දු, ඉස්ලාම්, ක්‍රිස්තියානි ආදී හැම ආගමක්ම මෙරට
ජනතාවගෙන් නියෝජනය වෙනවා. රටක් ලෙස ඉදිරියට යනවිට ශක්තිමත්ම බලවේගය වන්නේ තරුණ පිරිසයි. ප්‍රඥාවෙන් ගුණවත්කමින් පොහොසත් තරුණපිරිසයි. යෞවනත්වය යනු ජීවිතයේ පිංවන්තමකාලයයි. ඒ යෞවන බව නැවත
කෙනෙකුට ගන්න පුළුවන්කමක් නැහැ. යෞවන සිතුම් පැතුම්වලට ඉඩදීමරාජ්‍ය මෙහෙයවන්නන්ගේ යුතුකමයි.
තරුණ පරපුරේ අදහස් යෝජනා ගෙන රජයක් ලෙස ඒවා ක්‍රියාත්මක කිරීමට මෙවැනි තරුණ කඳවුරු මහෝපකාරී වෙනවා. 1971දී අප රටේ තරුණ කැරැල්ලක් ඇතිවුණා. 1988-89 යුගයේදීත් එවැනිම තරුණ කැරැල්ලක් පැමිණියා. උතුර - නැගෙනහිර පැවැති යුද්ධය තරුණ කැරැල්ලක් නොවුනත් දෙපිරිසේම ජීවිත අහිමි වුයේ තරුණයන්ගේයි. අප නැවත තරුණ කැරළිවලට ඉඩතැබිය යුතුද? නැවත
තරුණයන්ට ආයුධ අතට ගැනීමට ඉඩ තැබිය යුතුද? රජයේ වගකීම වහවහා ඒ තත්ත්වය ඉවත් කිරීමයි. රටක් ලෙස අප තරුණයන්ට යායුතු මාවත සකස් කර දිය යුතුයි. තරුණයන්ට අවශ්‍ය සමාජ පිළිගැනීම දිය යුතුයි.
අද මෙරට තිබෙන තත්ත්වය කුමක්ද? දරුවකු පාසලට ඇතුළු කිරීමට මැති ඇමැතිවරුන් පස්සේ යා යුතුයි. ඇතැම්විට ජනාධිපති
ළඟට පැමිණිය යුතුයි. දරුවන් පාසලට දමා ගැනීම සඳහා උදේට මගේ නිවසටත් එනවා. තරුණධයන්ට රැකියා ගැනීමට දේශපාලකයන් පසුපස යා යුතුයි.බැංකුවකින් තරුණයකුට ණයක් ගන්නෙත් දේශපාලකයකුගෙන්ලිපියක්
අවශයයි. ස්වශක්තියෙන් ගොඩනැගුවද යම් නිර්මාණයක් වෙළෙඳපොළට දීමට ඒ සඳහා අවැසි පිළිගැනීම අදාළ ආයතනවලින් ලැබෙන්නේ නැහැ.
මෙරට සැම ආණ්ඩුවක්ම කළ වැරදි අප නැවතත් කරනවාදැයි අපේ හදවත්වලින් ඇසිය යුතුව තිබෙනවා. තරුණයන්ට රැකියාවක් ගැනීම සඳහා දේශපාලකයන් පසුපස යෑමේ ක්‍රමය සම්පුර්ණයෙන්ම ඉවත්විය යුතුයි. දැනුම හැකියාව මත පමණක් තරුණයන්ට සමාජයේ දොරටු විවෘත විය යුතුයි. රජයක් ලෙස අපේ ප්‍රතිපත්ති ක්‍රියාත්මක කිරීමේදී මේ කාරණයට
ප්‍රමුඛත්වය දිය යුතුයි. තරුණයන්ගේ නිදහස් අදහස් සඳහා විවෘත මනසකින් කටයුතු කිරීමේ පරිසරය අප විසින් නිර්මාණය කළ යුතුයි.
අනාගතය සඳහා තරුණ දැනුම අවශ්‍ය වේලාවට රටට ආයෝජනය කළ යුතුයි. උතුරු නැගෙනහිර පමණක් නොව සමස්ත රටේම
රැකියා විරහිත උපාධිධාරීන්ගේ ප්‍රශ්නය පොදු ගැටලුවක් ලෙස සලකා මේ වසරේදී විසැඳුම් දීමට අගමැතිතුමා ඇතුළු කැබිනට් මණ්ඩලය
සමග සාකච්ඡා කර මෙරට ජාතිත ආර්ථිකය ශක්තිමත් කිරීමේ කාර්යයේදී වැඩි වටිනාකමක් ඇත්තේ තරුණ පිරිසටයි. විදේශ වත්කම් පහත වැටීම, අපනයන ආදායම පහත වැටීම ගැන කතා කරනවා.දේශීය ව්‍යාපාර ශක්තිමත් කිරීමේ කාර්යයේදී තරුණ
පිරිසට කළ හැකි කාර්ය භාරය වෙනුවෙන් ඉඩකඩ දිය යුතුයි.
දේශපාලකයකුගේ නිර්දේශය නොමැතිව තරුණයකුට බැංකුවකට ගොස් ණය ගැනීමට හැකි පරිසරය නිර්මාණය කළ යුතුයි. රටේ නිෂ්පාදන කාර්යයේදී නව අදහස් සිතුම් පැතුම් සමග නව ජවයක් සමග වැඩ කිරීමේ හැකියාව තිබෙන්නේ තරුණ පිරිසටයි.
මෙරට ජාතික ආර්ථිකය ශක්තිමත් කිරීමට නිෂ්පාදන ක්‍රියාවලිය වැඩි කිරීමට, විදේශ වත්කම් ඉහළ නංවා ගැනීමට, අපනයන කර්මාන්තය වැඩි කිරීමට, විදේශ වෙළෙඳ පොළට අවශ්‍යදේ දීම සඳහා තරුණසම්පත් භාවිතා කිරීමේ කඩිනම් අවශ්‍යතාව තිබෙනවා. ආර්ථික අර්බුදය ජය ගැනීමේ කාර්යයේදී තරුණ පිරිසට ප්‍රමුඛත්වය දිය යුතුයි. දැනුම, ශිල්පීය, ඥානය සහ නවෝත්පාදන ආර්ථිකය සමග ඔවුන්ට අවශ්‍ය මග පෙන්වීම කළ යුතුයි.
මෙරට සියලු ජන කොටස්වල ජාතික සමගිය ගොඩනැගීමේදී යොවුන්කඳවුර වැනි ආදර්ශ ව්‍යාපෘති සේම රට තුළ අප ගෙනයන පොදු
සංවර්ධන කාර්යයන්හිදී තරුණ පරපුරට මූලිකත්වය දිය යුතුයි. තරුණ දරුවනි ඔබට හොඳ අනාගතයක් දීමට අප වගකීමෙන් බැඳී
සිටිනවා. මේ වසර දෙක හමාරක කාලයේදී මුලික වශයෙන් අපට ජයගත යුතු අභියෝග රාශියක් තිබුණා.
ජාත්‍යන්තර හොඳ හිත දිනාගැනීම, රට තුළ නිදහස් සාමකාමී පරිසරයක් ඇති කිරීම ආදී කාර්යයන් සඳහා අප ප්‍රමුඛත්වය දුන්නා.අපට
කුමන චෝදනා පැමිණියද තාරුණ්‍යයට වැඩි වටිනාකමක්දීම සඳහා රජයේවගකීම හා යුතුකම නිසි ලෙස ඉටු කරනවා. තරුණයන්ට යහපත් අනාගතය දීම සඳහා අවැසි සියලු කැපකිරීම් අප විසින් ඉටු කරනවා. රාජ්‍ය හා පෞද්ගලික අංශයේ ඒකාබද්ධ වූ පුළුල්
ජාතික වැඩිපිළිවෙළ තුළ ඔබේ මෙන්ම ජාතියේ අනාගතය ශක්තිමත් කරමින් ලෝකයේ තවත් කෙනෙකුට දෙවැනි නොවන පරිදි රට
ගොඩනැගිය යුතුයි.
දැනුමෙන් ඔබ ලබන බලය පුදුමාකරයි.පාසල් දරුවන් විවිධ තාක්ෂණික නව නිර්මාණ බිහි කරනවා.පාසලෙන් පිටවූ දරුවන්ද එලෙසම
නිර්මාණශීලීයි. සියලුම දෙනාට අවශ්‍ය මගපෙන්වීම් කර සම්පත් දීමට අප කටයුතු කරනවා.
යොවුන්පුර සංකල්පයේ නිර්මාතෘවරයා වූ අග්‍රාමාත්‍ය රනිල් වික්‍රමසිංහ මහතා මේ කටයුතුවලදී දෙන නායකත්වය අගය කළ යුතුයි. හෙට දවස තරුණයන්ගෙයි. ජාතියේ අනාගතය ඔබේයි. ඔබට අවශ්‍ය මග පෙන්වීමට අප සූදානම් යැයිද ජනාධිපති මෛත්‍රීපාල සිරිසේන මහතා පැවැසීය.
විපක්ෂ නායක ආර්. සම්බන්දන් මහතා:- අපි ජාතිබේද දුරලා රට ගැන හැඟීමෙන් කටයුතු කරමු. රටක සංවර්ධනය එයයි. මෙවැනි වැඩසටහන් තවදුරටත් ක්‍රියාත්මක කරමින් ස්ථිර සාර සාමය ගොඩනගමු. යුද්ධය අවසන් වුවද පසුගිය රජය දෙමළ ජනාතව වහලුන්සේ ජීව්තවිය යුතු යැයි කල්පනා කළා. යුද්දයෙන් පසුව ඒ රජය යටතේ ජනතාව බලාපොරොත්තු වූ සාමය ලැබුණේ නැහැ.අද ප්‍රධාන පක්ෂ එක්ව ස්ථීර සාර සාමය සඳහා පමණක් අරඹා තිබෙනවා.අප කව්රුත් ශ්‍රී ලාංකිකයන් බව කිසි විටෙක අමතක කළයුතු නැහැ.
ජාතික ප්‍රතිපත්ති හා ආර්ථික කටයුතු රාජ්‍ය අමාත්‍ය නිරෝෂන් පෙරේරා මහතා:- අනාගත ශ්‍රී ලංකා පිළිබඳව තරුණ පරපුර වැඩිහිටි ජනතාවට ආදර්ශයක් පෙන්වා තිබෙනවා. තාරුණයනට අවශ්‍ය රැකියා ආදායම් මාර්ග, අධ්‍යාපනය ආදී ප්‍රශ්න ගණනාවකට අප උත්තර බැඳිය යුතුයි. ගමේ තරුණ නායකයන්ට ශක්තිමත් දේශපාලන දර්ශනයක් තිබිය යුතුයි. අන්තගාමීන් පරාජය කර සැබෑ ශ්‍රී ලාංකිකයන් ලෙස ඉදිරියට යාමට තරුණයන්ට ශක්තිය සැපයිය යුතුයි. නැගෙනහිර පළාත් ප්‍රධාන අමාත්‍ය නසීර් අහමඞ් මහතා: නැගෙනහිර පළාත කේන්ද්‍ර කර ගනිමින් මෙවැනි උත්සවයක් පැවැත්වීම පිළිබඳව අප අතිශයින් සතුටට පත්වෙනවා. ජාති - ආගම් භේදවලින් තොරව ශ්‍රී ලාංකික තාරුණයය වශයෙන් ඉදිරියට යාමට හැකිවීම රටේ ඉදිරි සුබවාදී වන බව කිව යුතුයි.
ජාතික තරුණ සේවා සභාවේ සභාපති එරංග වැලිඅංගනේ මහතා:- මෙපමණ වටින රට ලෝකයේ බබලවන්න අපටනොහැකි වෙලා. ඒ
චෝදනාව අනාගත පරපුර පිට පටවන්නට නොහැකි පසුබිමක් සැදිම යොවුන් පුරයේ අරමුණයි. ජාතික තරුණ සේවා සභාව තාරුණ්‍යයේ අරටුවයි. දේශපාලනීකරණය වී තිබු ජාතික තරුණ සේවා සභාව නිර්දේශපාලනීකරණය කිරීමට අපට හැකිවුණා. අපකරන එකම දේශපාලනය තාරුණයය අභිවෘද්ධිය ඇති කිරීමයි.
යොවුන්පුර පුරපති කේ.ටී. ඉමේෂ් මහතා:- මේ සංහිඳියාවේ යොවුන් පුරයයි. මෙහි පැමිණි හැම සාදරයෙන් පිළිගන්නවා.මේ යොවුන් පුරයේ සැබෑ හිමිකරුවන් වන්නේ තරුණ පරපුරයි. රටක වර්තමානය මෙන්ම අනාගතය රඳා පවතින්නේ තාරුණ්‍යය මතයි. මේ අවස්ථාවට නිවාස හා ඉදිකිරීම් අමාත්‍ය සජිත් ප්‍රේමදාස, මුදල් අමාත්‍ය රවී කරුණානායක යන මහත්වරුන් ප්‍රමුඛ මැති ඇමැතිවරු ඇතුළු විශාල පිරිසක් සහභාගි වී සිටියහ.
ලංගම විනාශ කළේ මේ රටේ දේශපාලනයයි.
ලංගමය විනාශ කළේ මේ රටේ පැවැති දේශපාලනය යයි ද එයට අප සියලුදෙනා වගකිව යුතු යැයි ද ප්‍රවාහන හා සිවිල් ගුවන් සේවා අමාත්‍ය නිමල් සිරිපාල ද සිල්වා මහතා උඩහමුල්ල ඩිපෝ පරිශ්‍රයේදී ඉකුත්දා (28) පැවැති බස් එන්ජින් කට්ටල 500ක් බෙදාදීමේ උත්සවයේදී ප්‍රකාශ කළේය.
සෑම රජයක් යටතේම දේශපාලන බලපෑම් මත ලංගමය විනාශ වූ අතර අනවශ්‍ය ලෙස සේවකයන් පිරවූ බවත් පැවැසූ අමාත්‍යවරයා නමුත් තමාට එවැනි දේවල් කිරීමට අවශ්‍ය නැතැයි ද පැවැසීය.
ලංගමයේ පරිපාලනයට දේශපාලනය ගාවනොගත යුතු බවත් එසේ කළහොත් මේ ආයතනය ගොඩනගන්න බැරි බවත් පැවැසූ නිමල් සිරිපාල ද සිල්වා මහතා දේශපාලනය පැත්තක තබා සියලුදෙනාම එකතු වියයුතු බවත් ලංගමයේ ශුභසිද්ධිය තකා සියලු වෘත්තීය සමිති එකට වැඩකරන්නැයි කියා තමා ඉල්ලා සිටින බවත් කීය.
අමාත්‍යවරයා වැඩිදුරටත් මෙසේ ද පැවැසීය.
“දැනට ලංගමය සතුව 7700ක බස්රථ ඇනියක් තිබුණ ද ධාවනය සඳහා සුදුසු තත්ත්වයේ පවතින්නේ බස්රථ 6000ක් පමණයි. ජනතාවට ගුණාත්මක බස් සේවාවක් ලබාදීමට නම් අවම වශයෙන් ලංගමය මගින් බස්රථ 10000ක් පමණවත් ධාවනයේ යෙදවිය යුතුයි. මේ සඳහා වැඩපිළිවෙළ රැසක් ලංගමයෙන් මේ වනවිට ක්‍රියාවට නංවා තියනවා. ධාවනයේ නොයෙදෙන බස්රථ සඳහා නව එන්ජින් කට්ටල 500ක් දෙන්නේ එහි එක් පියවරක් ලෙසයි.
අද ලංගමයට විශාල අභියෝගයක් තිබෙනවා. පෞද්ගලික අංශයේ 22000කට ආසන්න බස් රථ සමග තරගකාරීත්වයක් දෙමින් ජනතාවට ගුණාත්මක ප්‍රවාහන සේවාවක් සැලසීමට කටයුතු කිරීමයි. ඒ නව තාක්ෂණය ලංගමයට ගෙනයා යුතුයි. ඉදිරි මාස කීපයේදී අලුත් බස්රථ 1000ක් මිලදී ගැනීමටත් කොළඹ සහ අවට නගරවල ධාවනය සඳහා සුඛෝපභෝගී බස් සේවාවක් ආරම්භ කිරීමටත් සැලසුම් කර තියෙනවා.
ශ්‍රී ලංකා නිදහස් පක්ෂයේ සාමාජිකයකු ලෙස වත්මන් රජයේ ප්‍රවාහන අමාත්‍යවරයා ලෙස කටයුතු කරන තාක්කල් ශ්‍රී ලංගමය පෞද්ගලීකරණය කිරීමට හෝ විකිණීමට කටයුතු කරන්නේ නැහැ. මේ ආයතනය ගොඩනැංවීම මාහට පමණක් ඉටුකළ හැකි දෙයක් නොවෙයි. ඒ සඳහා ලංගම සභාපතිවරයාගේ සිට සියලු සේවකයන්ගේ සහාය මට ලැබිය යුතුය. විශේෂයෙන් වෘත්තීය සමිතිවල සහාය ලැබිය යුතුයි. සැමවිටම ආයතනය ආරක්ෂා කිරීමට වෘත්තීය සමිති කැපවිය යුතුයි” යැයි ද ඇමැතිවරයා කීය.
මේ අවස්ථාවට ශ්‍රී ලංගම සභාපති රමාල් සිරිවර්ධන මහතා සහ නිලධාරී පිරිසක් ද සහභාගි වූහ.
පිරිවෙන් අඩුපාඩු කඩිනමින් විසඳන්න ජනපතිගෙන් උපදෙස්.
දිවයින පුරා පිරිවෙන්වල අධ්‍යාපනය ලබන භික්ෂුන් වහන්සේලාට සහ ශිෂ්‍ය ශිෂ්‍යාවන්ට අවශ්‍ය සියලූම ඩෙස් පුටු ආදී පහසුකම් කඩිනමින් ලබාදීමේ වැඩපිළිවෙළක් කි‍්‍රයාවට නංවන ලෙස ජනාධිපති මෛත‍්‍රීපාල සිරිසේන මහතා අදාළ නිලධාරින්ට ඊයේ (30) උපදෙස් දුන්නේය.
ජාතික බෞද්ධ බුද්ධි මණ්ඩලය ජනාධිපති මෛත‍්‍රීපාල සිරිසේන මහතාගේ ප‍්‍රධානත්වයෙන් ජනාධිපති කාර්යාලයේ දී ඊයේ (30) රැස්වූ අතර එහිදී මේ සම්බන්ධයෙන් ජනාධිපතිවරයාගේ අවධානය යොමු කිරීමෙන් පසු මෙම තීරණය ගනු ලැබිණි. 
බොහෝ පළාත්වල පිරිවෙන් අධ්‍යාපනය ලබන භික්ෂුන් වහන්සේලාට අවශ්‍ය ඩෙස් පුටු පවා නොමැතිකම බරපතල ගැටලූවක් බව මෙහිදී අනාවරණය විය.
මෙම මැයි මස ශී‍්‍ර ලංකාවේදී උත්කර්ෂවත් අන්දමින් පැවැත්වීමට නියමිත ජාත්‍යන්තර වෙසක් උත්සවයේ සංවිධාන කටයුතු පිළිබදව ද මෙහිදී දීර්ඝ වශයෙන් සාකච්ඡාවට ලක් කෙරිණි.
ඒ හා සමගාමීව දිවයින පුරා විහාරස්ථානවල පවතින පුස්කොළ පොත්වල නාමාවලියක් සකස්කර සංරක්ෂණය කිරීමේ වැඩපිළිවෙළක් පිළිබඳව ද අවධානය යොමු විය.
එමෙන්ම බුද්ධ ජයන්ති ග‍්‍රන්ථ මාලාව සංරක්ෂණය කර අන්තර්ජාලයට එක් කිරීම, ධර්මාචාර්ය විභාගය සමත්වූවන්ට රැකියා ලබාදීමේ ක‍්‍රමවේදයක් සකස් කිරීම, භික්ෂුන් වහන්සේලා රාජ්‍ය සේවයට ඇතුළත්වීමේදී මතුවන ගැටලූ, සිල් මෑණිවරුන්ගේ අධ්‍යාපනය සඳහා නිශ්චිත වැඩපිළිවෙළක් කි‍්‍රයාවට නැංවීම, පිරිවෙන් ගුරුවරු පුහුණු කිරීමේ ආයතනයක් හා ථේරවාදී බෞද්ධ මධ්‍යස්ථානයක් ස්ථාපිත කිරීම යන කරුණු පිළිබඳව ද මෙහිදී දීර්ඝ වශයෙන් සාකච්ඡාවට ලක් විය.
මහාචාර්ය කොටපිටියේ රාහුල අනු නා හිමි, මහාචාර්ය ගල්ලෑල්ලේ සුමනසිරි හිමි, ආචාර්ය අකුරැටියේ නන්ද හිමි, මහාචාර්ය අගලකඩ සිරිසුමන හිමි, මහාචාර්ය විජිතපුර විමලරතන හිමි, මහාචාර්ය ඔක්කම්පිටියේ පඤ්ඤාසාර හිමි, මහාචාර්ය නාබිරිත්තන්කඩවල ඥාණරතන හිමි, ආචාර්ය කඩවත්ගම පියරතන හිමි ප‍්‍රමුඛ මහා සංඝරත්නය මෙම අවස්ථාවට වැඩම කර සිටියහ.
රාජපක්ෂ යුගයේ ගත් ඩොලර් කෝටි 3600 ණය ගෙවා රට සංවර්ධනයට පදනම දමලා.
රාජපක්ෂ යුගයෙන් රටට උරුම වූ ඩොලර් කෝටි 3600ක ණය කන්දක් ගෙවා දමා සංවර්ධනයක් ඇති කිරීමේ පදනම යහපාලන රජය විසින් දමා අවසන් බව අග‍්‍රාමාත්‍ය රනිල් වික‍්‍රමසිංහ මහතා ගොඩකවෙලදී ඊයේ (30) පැවැසීය.
රටක් ලෙස අප ණයට යට වුවහොත් ලෝකය ඉදිරියේ වහලූන් බවට පත්වන බව කී අග‍්‍රාමාත්‍යවරයා ශ්‍රී ලාංකිකයන් එම තත්ත්වයට ඇද දැමීමට යහපාලන රජය සූදානම් නැතැයිද කීය.
අග‍්‍රාමාත්‍යවරයා මෙසේ පැවැසුවේ ගොඩකවෙල කුලරත්න ළමා නිවාසයේ 25 වැනි සංවත්සරයේ ප‍්‍රධාන ආරාධිතයා ලෙස සහභාගි වෙමිනි.
එහිදී වැඩිදුරටත් අදහස් දැක්වූ අග‍්‍රාමාත්‍යවරයා මෙසේද කීය.
”අද රටේ ආර්ථිකය පරණ ණය වලට යටවෙලා තිබෙනවා. මේ ණය කන්දරාව දුටුවිට සාමාන්‍ය පුද්ගලයකු නම් දිවි නසා ගන්නවා. නමුත් රටකට එහෙම කරන්න හැකියාවක් නෑ. ඒ නිසා කෙසේ හෝ මේ ආර්ථිකය ගොඩ ගැනීමට අප කල්පනා කරනවා. මේ ණය ගෙවා දැමීමට නම් ශක්තිමත් ආර්ථිකයක් ඇති කළ යුතුයි. මෙලෙස ණය ගැනීමෙන් රටවල් ඉදිරියට යන්නේ නෑ. ඒ නිසා ණය ගෙවා දැමීමට හැකි අයුරින් ආර්ථිකය හැසිරවීමට අපට හැකිවී තිබෙනවා. මුදල් විශාල ප‍්‍රමාණයක් ඊට වැය වෙනවා. සංවර්ධන කරන්නේ ඉතිරි මුදල්වලිනුයි. අයවැයෙන් මුදල් සොයාගෙන සංවර්ධනයත් ඉදිරියට ගෙනයෑමට අපට හැකි වී තිබෙනවා.
ලෝකය වටේ ගොස් ශ්‍රී ලංකාවේ හොඳ නම ආරක්ෂා කරගෙන විදේශ ආයෝජකයන් එන පසුබිම හදන්නට ජනාධිපතිතුමාටත් මටත් සිදුවී තිබෙනවා” යැයි අග‍්‍රාමාත්‍ය රනිල් වික‍්‍රමසිංහ මහතා වැඩිදුරටත් සඳහන්.
ලෝකයටම මත්ද්‍රව්‍ය බෙදන ‘හබ්‘ එක ශ්‍රී ලංකාවයි.
‘‘අද ශ්‍රී ලංකාව ලෝකයටම මත්ද්‍රව්‍ය බෙදන ‘හබ්’ එක බවට පත්වෙලා තියෙනවා. මත්ද්‍රව්‍ය එන්නෙ සුළුවෙන් නොවෙයි නැව් පිටින්’’ යැයි හිටපු ජනාධිපති කුරුණෑගල දිස්ත‍්‍රික් පාර්ලිමේන්තු මන්ත‍්‍රී මහින්ද රාජපක්ෂ මහතා පසුගියදා බෙලිඅත්තේ ‘‘ප‍්‍රඥාසාගර’’ පිරිවෙන් විහාරස්ථානයේ පැවැති උත්සවයකදී ප‍්‍රකාශ කළේය.
අභිනවයෙන් ඉදිකරන ලද චෛත්‍යයේ කොත නිරාවරණය කිරීමේ උත්සවයට සහභාගි වෙමින් හිටපු ජනාධිපතිවරයා මෙසේ ද කීවේය.
‘‘අද මේ රටේ චෛත්‍යයක්, බුද්ධ ප‍්‍රතිමාවක් හදනකොටත් ඒවාට සිමෙන්ති ආදිය ලැබුණේ කොහොමද කියා ප‍්‍රශ්න කරන තත්ත්වයේ ආණ්ඩුවකුයි පවතින්නේ. කොයි මොහොතෙ, කවුරුන්, කුමක් සඳහා සී.අයි.ඞීයෙන් ප‍්‍රශ්න කරයි ද දන්නෙ නැහැ. දේශපාලනඥයන් මර්දනය කළ හැකියි. නමුත් ආගමත්, ධර්මයත්, පන්සලත් මර්දනය කරන්න බැහැ. එසේ කරන්නට ඉඩ දෙන්නත් බැහැ. ඈත හා මෑත අතීතයේදිත් බෞද්ධ භික්ෂූන් වහන්සේලා විශාල වශයෙන් ඝාතනය වුණා. පසුගිය දිනවල බෝගසක් කපන්න සූදානම් වුණා. එයට වැඳුම් පිදුම් කරන බෞද්ධයන් එයට විරුද්ධව නැගී සිටියා.
චෝල අධිරාජ්‍යවාදීන් මේ රට යටත් කර ගන්නා අවස්ථාවලදීත් මෙවන් දේ සිදුවුණා. අපේ දූ දරුවන් යහ මඟට හරවන්න ආගමික පරිසරයක් තියෙන්න  ඕන. එදා මේ රටේ සිටි වැඩි පිරිසක් සතර පෝයටම සිල් ගත්තා. නිරන්තර පන්සිල් රැක්කා. වැඩිහිටි සමාජය පස්පවේ ඇලී ගැලී සිටිනවා නම් දරුවන්ට දෙන ආදර්ශය කුමක් ද?
පළිගැනීම අද පාලකයන්ගේ සෙල්ලමක් වෙලා තියෙනවා. ඒ අතරේ රටේ මත්ද්‍රව්‍ය වැඩිවෙලා. මත් අපරාධ ශීඝ‍්‍රයෙන් වර්ධනය වෙනවා.
පසුගියදා උසාවි ගෙනයන සිරකරුවන් ඇතුළු හත් දෙනකු ඝාතනය වුණා. පිටරටක නම් ඒ සම්බන්ධව වගකිව යුතු අය කටයුතු කරන්නෙ මෙහෙම නෙවෙයි’’.
රුහුණු විශ්වවිද්‍යාලයේ උපකුලපති දක්ෂිණ ලංකාවේ ප‍්‍රධාන සංඝනායක පල්ලත්තර සුමනජෝති, ප‍්‍රඥාසාගර විහාරාධිපති මොරයායේ කස්සප යන හිමිවරු ද, සභාව ඇමතූහ. පාර්ලිමේන්තු මන්ත‍්‍රීන් වන නාමල් රාජපක්ෂ, ඞී.වී. චානක, දකුණු පළාත් සභාවේ සභාපති සෝමවංශ කෝදාගොඩ, පළාත් සභා මන්ත‍්‍රී සිංහ සමන් කුමාර යන මහත්වරු ද මෙම අවස්ථාවට සහභාගි වී සිටියහ.
අපේ ප්‍රතිපත්තිය මධ්‍යස්ථයි.
ශ්‍රී ලංකාව බටහිරට පමණක් බරවූ ආණ්ඩුවක් කියා නැගෙන විවේචන තමන් ප‍්‍රතික්ෂේප කරන බවත්, රජය සෑම විටම මධ්‍යස්ථ විදේශ ප‍්‍රතිපත්තියක සිටිමින් ලෝකයේ සෑම රාජ්‍යයක් සමගම මිත‍්‍ර රාජ්‍යයක් ලෙස කටයුතු කරන බවත් ජනාධිපති මෛත‍්‍රීපාල සිරිසේන මහතා පැවසීය.
රුසියන් ශ‍්‍රී ලංකා ද්විපාර්ශ්වීය සබඳතා සාර්ථක වීම, ජාත්‍යන්තර වශයෙන් ශ්‍රී ලංකා විදේශ ප‍්‍රතිපත්ති පැහැදිළිව පෙන්නුම් කිරීමත් හා ලෝකයේ සෑම රාජ්‍යයක් සමඟම අපේ තිබෙන මිත‍්‍රශීලීභාවය ද්විපාර්ශ්වීය, ආර්ථික සහ වෙළෙඳ සම්බන්ධතා ආදී සියල්ල සමඟ ශ්‍රී ලංකාව ඉතා සාර්ථක ගමනක් යමින් සිටින බවත් ජනාධිපතිවරයා සඳහන් කළේය.
ජනාධිපති මෛත‍්‍රීපාල සිරිසේන මහතා මේ බව පැවසුවේ රුසියාවේ මොස්කව් නුවර පිහිටි ශ්‍රී ලංකා තානාපති කාර්යාලයේදී එරට වෙසෙන ශ්‍රී ලාංකිකයින් හමුවූ අවස්ථාවේදීය.
එහිදී වැඩිදුරටත් අදහස් දැක්වූ ජනාධිපතිවරයා මෙසේ ද කියා සිටියේය.
‘‘අපේ දීර්ඝ කාලීන මිත‍්‍රයෙක් වූ රුසියාවේ සිට’ ශ‍්‍රී ලංකා රුසියා මිත‍්‍රත්වයට වසර 60 ක් පිරීම සමරන අවස්ථාවේ ඔබ සමඟ එක්වීමට ලැබීම පිළිබඳව මා ඉතාමත් සතුටු වෙනවා. පසුගිය වසර 60ක කාල සීමාවක එනම් 1957 වසරේ ආරම්භ වූ ශ‍්‍රී ලංකා සෝවියට් මිත‍්‍රත්වය සෝවියට් සමුහාණ්ඩුවේ වෙනස්වීම් ඇති වුවත් රුසියන් ෆෙඩරල් ආණ්ඩුව සමඟ අපි පවත්වාගෙන ආ සුහදතාව සහ සම්බන්ධතා දිගින් දිගටම ශක්තිමත්ව පැවතුණා.
අපේ රටේ සංවර්ධනය සඳහා ගෙවීගිය වසර 60 ක කාල සීමාව තුළ විශාල සහයෝගයක් මේ රටින් අපිට ලැබී තිබෙනවා. ජාතික සංවර්ධනයේදී වගේම එක්සත් ජාතීන්ගේ සංවිධානය, ආරක්ෂක මණ්ඩලය, මානව හිමිකම් කවුන්සිලය ආදී ආයතන ඉදිරියේ අපි අසීරුතාවන්ට පත්වූ අවස්ථාවන්වලදී රුසියාව, සෝවියට් සමුහාණ්ඩුව අපේ අවංක මිත‍්‍රයෙක් ලෙස සෑම තැනකදීම කටයුතු කර තිබෙනවා. එම මිත‍්‍රත්වය අන්තර්ජාතික වශයෙන් ගොඩනැගුණා වගේම අපේ රටේ පසුගිය දශක කිහිපය තුළ කෘෂිකර්ම, වාරිමාර්ග, අධ්‍යාපන, සංස්කෘතික කර්මාන්ත තාක්ෂණ මේ සියලූ අංශවල සංවර්ධනය සඳහා විශාල සහයෝගීතාවක් අපිට රුසියාව ලබාදී තිබෙනවා. ඒ සියල්ල සිහිපත් කරමින් 60 වසරක ද්විපාර්ශ්වික සබඳතා පිළිබඳව ගෞරවනීය අතීතයක් පිළිබ`දව අපි ඉතා සතුටින් අද කතා කරනවා.
60 වසරක ද්විපාර්ශ්වික සබ`දතාවන්හි නව පිටුවක් පෙරළමින්, දෙරට අතරේ මිත‍්‍රත්වය සුහදශීලීතාවය වර්ධනය කරගැනීම මගේ ගමනෙහි ප‍්‍රධානම අරමුණක් වෙනවා. රුසියන් ජනාධිපති ව්ලැඞ්මීර් පුටින් මහතා කරන ලද ආරාධනාවක් මත අපි මෙහි ආවා. අපි පැමිණි අවස්ථාවේ සිට ඉතා ඉහළ උණුසුම් පිළිගැනීමක් අපට තිබුණා. එමෙන්ම ඉතාමත් සාර්ථක ද්විපාර්ශ්වීය සබඳතාත්  අතීතයේ මතක සටහන් සමඟ අනාගතය වඩාත් සාර්ථක කර ගැනීම සඳහා දෙරටේ මිත‍්‍රශීලීභාවය ඇති කරගනිමින් සාර්ථක සාකච්ඡා පැවැත්වූවා. අද සන්ධ්‍යාවේ දෙරට අතරේ ගිවිසුම් කිහිපයක් සඳහා ද අත්සන් කරනු ලබනවා. රුසියානු ජනාධිපති පුටින් මැතිතුමාත් අග‍්‍රාමාත්‍යතුමාත් සමඟ කරන ලද සාකච්ඡුා තුළ අපේ රටේ සංවර්ධනයේ විවිධ ක්ෂේත‍්‍ර පිළිබඳ දැඩි ලෙස අවධානය යොමු කළා.
මම ශ‍්‍රී ලංකා රජය වෙනුවෙන් සහ මගේ ආදරණීය ශ‍්‍රී ලංකා ජනතාව වෙනුවෙන් රුසියන් ජනාධිපති ව්ලැඞ්මීර් පුටින් මැතිතුමාටත් රුසියන් රජයට සහ ජනතාවටත් මගේ ගෞරවනීය ස්තූතිය සුභාශිංසන සහ ආශීර්වාදය පිරිනමනවා. ද්විපාර්ශ්වීය සබඳතාවලදී රටේ සංවර්ධනයට අවශ්‍ය සියලූ අංශ සම්බන්ධයෙන් ව්ලැඞ්මීර් පුටින් ජනාධිපතිතුමාගේ පෞද්ගලික අවධානය යොමු කරමින් එතුමා අප සමඟ සංවාදයේ යෙදුණා. අධ්‍යාපන, සංස්කෘතික, සංචාරක, බලශක්ති, ජාතික මෙන්ම අන්තර්ජාතික ආරක්ෂාව මේ සියලූ අංශයන්හි කටයුතු පිළිබඳව වෙන වෙනම සාකච්ඡා කරනු ලැබුවා. ඊයේ දිනයේ පැය දෙකහමාරක් වැනි කාලයක් තුළ සාකච්ඡා පැවැත්වුවා. ඒ වගේම රුසියාවේ අග‍්‍රාමාත්‍යතුමා සමඟ පැවැති සාකච්ඡාව ද සාර්ථක සාකච්ඡාවක් බවට පත්වුණා.
අපි රටක් ලෙස කටයුතු කිරීමේදී අපේ විදේශ ප‍්‍රතිපත්තියේ තිබෙන මැදිහත්බව සහ ශක්තිමත්බව අන්තර්ජාතික වශයෙන් පෙන්නුම් කළ අවස්ථාවක් තමයි, මේ රුසියානු නිල සංචාරය. මටත් අපේ ආණ්ඩුවටත් යම් විවේචන සහ චෝදනා තිබෙනවා අපි එක් පැත්තකට බරවූ ආණ්ඩුවක් කියා. අපි බටහිරට පමණක් බරවූ ආණ්ඩුවක් කියා විවේචන තිබෙනවා. මම එම විවේචන ප‍්‍රතික්ෂේප කර තිබෙනවා. අපි මධ්‍යස්ථ විදේශ ප‍්‍රතිපත්තිය තුළ ජාත්‍යන්තර සහයෝගිතාවයේදී ලෝකයේ සෑම රාජ්‍යයක්ම අපේ මිත‍්‍ර රාජ්‍යයන් විදියට අද කටයුතු කරනවා.
මම ඉතා සතුටින් ප‍්‍රකාශ කරනවා අද ලෝකයේ කිසිදු රාජ්‍යයක් ශ‍්‍රී ලංකා රාජ්‍ය සමග කිසිදු ආකාරයක මතභේදයක් නැහැ. අමනාපයක් නැහැ. මා දන්නා පරිදි දශක ගණනාවකින් අන්තර්ජාතික සහයෝගිතාව ඉහළ ආ අවස්ථාවක් මෙය. එම අන්තර්ජාතික සහයෝගිතාව බටහිර ද උතුර ද නැගෙනහිර ද යන්න ප‍්‍රශ්නයක් නොමැතිව සියලූ අංශවලින් ලැබෙන නිසා ජාත්‍යන්තර සහයෝගිතාව සංවර්ධනය වූ රටවල්වල තිබෙන මිත‍්‍රශීලීභාවය වගේම අනෙකුත් සියලූ රටවල් සමඟ ඇති කරගෙන තිබෙන සුහදතාවය අපේ රටේ අනාගතය ස`දහා රට ගොඩනගන්න ශක්තිමත් කරන්න ඉදිරියට යාමටයි අපි ඒ ශක්තිය සැමවිටම භාවිතා කරන්නේ. මේ ගමන තුළින් රුසියන් ශ‍්‍රී ලංකා සබඳතා ද්විපාර්ශ්වීය සබ`දතා සාර්ථකවීම වගේම ජාත්‍යන්තර වශයෙන් අපේ විදේශ ප‍්‍රතිපත්ති පැහැදිළිව පෙන්නුම් කිරීමත් ලෝකයේ සෑම රාජ්‍යයක් සමඟම අපේ තිබෙන මිත‍්‍රශීලීභාවය ද්විපාර්ශ්වීය සබඳතා ආර්ථික සහ වෙළෙඳ සම්බන්ධතා අන්තර්ජාතික සහයෝගිතා සියල්ල සමඟ අපි ඉතා සාර්ථක ගමනක් යනවා.
පසුගිය වසර දෙකහමාර කාලය තුළ කොපමණ චෝදනා තිබුණත් මිනිසුන්ට සමාජයේ නිදහසේ ජීවත් විය හැකි පසුබිම ගොඩනගමින් අපි රටක් විදියට සාර්ථක ව්‍යායාමයක යෙදෙන්නේ. රුසියාවේ විවිධ ක්ෂේත‍්‍රවල විවිධ වෘත්තීන් හා විවිධ ව්‍යාපාරික අංශවල සේවය කරන ශ‍්‍රී ලාංකික සියලූ දෙනාට මම සුබ පතනවා. ආශිර්වාද කරනවා. ඔබේ දැනුම, බුද්ධිය, අවබෝධය සහ පරිණතභාවය සමඟ ඔබ ඉතා සාර්ථක ලෙස ශ‍්‍රී ලාංකිකයෙක් වශයෙන් රුසියාව තුළ සියලූ කටයුතු සාර්ථක ඉටු කිරීමට ලැබේවා කියා.
එමෙන්ම ශ‍්‍රී ලංකාවේ සිට මෙහි පැමිණ අධ්‍යාපනය ලබන අපේ දරුවන්ට මම සුබ පතනවා. ඔබ පැමිණියේ අධ්‍යාපනය සඳහායි. ඔබේ අධ්‍යාපන කටයුතු සාර්ථක කර ගැනීම තුළින් ඔබ බලාපොරොත්තුවන ඉලක්කය සම්පූර්ණ කර ගැනීමටත් ඔබේ මවුපියන්ගේ බලාපොරොත්තු ඉටු කිරීමට හැකියාව ලැබේවා. ඔබේ මවුපියන් රුසියාව වැනි විදේශ රටකට ඔබව එවා ඔබට සාර්ථක අධ්‍යාපනයක් ලබා දීමටයි ඔවුන් කැපවී තිබෙන්නේ.
අපි රටක් විදියට බලාපොරොත්තු වනවා ඔබ උගත් තරුණ පිරිසක් විදියට සාර්ථක ලෙස අධ්‍යාපන කටයුතු අවසන් කරලා අපේ රටේ හෝ විදේශයක ඔබේ දැනුම මුල් කරගෙන දැනුමෙන් පරිණත වූ සන්නද්ධ වූ විශිෂ්ටයෙක් විදියට අපේ උතුම් මානව සමාජයට සේවය කරන්න ඔබට සියලූ ආකාරයෙන් ධෛර්යය වාසනාව ශක්තිය ලැබේවා. අප සමඟ අපේ ව්‍යාපාරික හිතවතුන් රාශියක් පැමිණියා. ඒ සියලූ දෙනා පැමිණියේ ව්‍යාපාරික අවස්ථා සහ ආයෝජන සම්බන්ධයෙන් ඇති කරගන්නාවූ එකඟතාවන් සහ අවශ්‍ය අවබෝධය ලබාගෙන එම අවස්ථාවන් වඩාත් සාර්ථක කර ගැනීමටයි. උදාහරණයක් ලෙස, අපේ හොඳම තේ ගැනුම්කරුවා වන්නේ රුසියාව කියා ඔබ දන්නවා.
රුසියාවේ රජයට සහ පෞද්ගලික අංශවල ආයෝජකයින්ට අපි ආරාධනා කරනවා ශ‍්‍රී ලංකාවේ ආයෝජනය කිරීම සඳහා. අප සමඟ පැමිණි ව්‍යාපාරික මහත්වරුන්ටත් මම සුබ පතනවා. ඔබේ මව්බිම වෙනුවෙන් ඔබ බලාපොරොත්තු වූ අරමුණ සාර්ථකව ඉටුකර ගැනීමට මේ ගමනින් ඔබට ලැබේවා කියා. තානාපතිතුමා ඇතුඑ මෙහි සේවය කරන සියලූ දෙනාට මම විශේෂයෙන් ස්තූතිවන්ත වෙන්න  ඕන. මෙම ගමන ඉතා ඵලදායී සාර්ථක ගමනක් කර ගැනීමට ඉතාමත් වෙහෙස මහන්සිවී කටයුතු කර තිබෙනවා.
අපි සමහර රටවල්වලට ගියාම එහි සංවිධාන කටයුතුවල දුර්වලතාවන් දකිනවා. නමුත් මේ ගමනේදී එවැනි අඩුපාඩුවක් දුර්වලතාවක් නොමැතිව තානාපතිතුමා සහ කාර්ය මණ්ඩලය උසස් ලෙස එම කාර්යය ඉටුකර තිබෙනවා රට වෙනුවෙන් රජය වෙනුවෙන්. රුසියා ශ‍්‍රී ලංකා මිත‍්‍රත්වයට 60 වසරක් සපිරෙන අවස්ථාවේ ඉදිරි වසර සියයක් සඳහා අවශ්‍ය සූදානම වඩාත් විධිමත්ව ඉටුකරමින් දෙරටේ මිත‍්‍රශීලීභාවය අන්තර්ජාතික සහයෝගීතාව කලාපීය සහයෝගීතාව සඳහාත් මේ ගමන ශක්තිමත් ගමනක් වේවා කියා සුබ පතමින් එම සාර්ථකත්වය ලබා ගැනීමට ඔබ අප සියලූ දෙනාම කැපවෙමු කියා ඉල්ලීම කරමින් ඔබෙන් සමුගන්නවා. ස්තූතියි. තෙරුවන් සරණයි..’’
අමාත්‍යවරුන් වන ජෝන් අමරතුංග, සුසිල් ප්‍රේමජයන්ත, දයාසිරි ජයසේකර, එස්.බී නාවින්න යන මහත්වරුන් ඇතුළු ජනාධිපතිවරයා සමග රුසියා සංචාරයට එක්වූ ශ්‍රී ලංකා දූත පිරිසේ සාමාජිකයෝද මෙම අවස්ථාවට එක්ව සිටියහ.
සිංහල දෙමළ මුස්ලිම් හැමෝම ශ්‍රී ලාංකිකයන් කළේ ඞී.එස්. අගමැතිතුමයි.
”බි‍්‍රතාන්‍ය කිරීටයේ යටත් වැසියන් බවට බෙදී සිටි මෙරට සිංහල, දෙමළ, මුස්ලිම් ජනතාව ශ්‍රී ලාංකිකයන් බවට පත් කළේ මහාමාන්‍ය ඞී.එස්. සේනානායක මහතා” යැයි අග‍්‍රාමාත්‍ය රනිල් වික‍්‍රමසිංහ මහතා කොළඹදී පෙරේදා (22) වැනිදා පැවැසීය.
”සිංහලකම ගැන, දෙමළකම ගැන, මුස්ලිම්කම ගැන වෙන වෙනම ආඩම්බර වෙන අතර ශ්‍රී ලාංකිකයන් වීම ගැන පොදුවේ ආඩම්බර වන ආකාරය ඞී.එස්. ජාතියට ඉගැන්වූ බවද සිහිපත් කළ අග‍්‍රාමාත්‍යවරයා, ලබන වසරේ 70 වැනි නිදහස සමරන විට මීට වඩා ශ්‍රී ලාංකික අනන්‍යතාවය තහවුරු කරන්නත්, ඊට අවශ්‍ය දේශපාලන විසඳුමදීමටත් බලාපොරොත්තු වන බව ද” කීය.
අග‍්‍රාමාත්‍ය රනිල් වික‍්‍රමසිංහ මහතා මේ බව කීවේ ඞී.එස්. සේනානායක 65 වැනි ගුණ සමරු උත්සවයේ ප‍්‍රධාන ආරාධිත ලෙස සහභාගීවෙමිනි.
කොළඹ නිදහස් චතුරස‍්‍රයේ දී ගුණ සමරු උළෙල පැවැත්විණි.
අග‍්‍රාමාත්‍ය රනිල් වික‍්‍රමසිංහ, කතානායක කරු ජයසූරිය, හිටපු අමාත්‍ය රුක්මන් සේනානායක යන මහත්වරුන් ප‍්‍රමුඛ මැති ඇමතිවරුන් ඞී.එස්. සේනානායක පිළිරුවට මල් කළඹ තබා පුෂ්පෝපහාර දැක්වූහ.
කොළඹ මහ නගර සභාවේ හිටපු නියෝජ්‍ය නගරාධිපති ටයිටස් පෙරේරා සහ කොළඹ මහනගර සභා විශේෂ කොමසාරිස් වී.කේ. අනුර යන මහත්වරු ප‍්‍රතිමාවට මල් මාලා පැලඳවූහ.
කොළඹ ඞී.එස්. සේනානායක විදුහලේ සිසුහු ඞී.එස්. ගුණ සමරු ගීතය ගායනා කළහ.
කොළඹ නිදහස් චතුරස‍්‍රයේ පැවැති ඞී.එස්. සේනානායක 65 වැනි ගුණ සමරු උත්සවය අමතමින් අග‍්‍රාමාත්‍ය රනිල් වික‍්‍රමසිංහ මහතා මෙසේද කීවේය.
”ඞී.එස්. සේනානායක මැතිතුමන්ගේ ගුණ සමරු උත්සවය සංවිධානය කළ කතානායකතුමාට සහ සංවිධායක මඩුල්ලට මගේ ස්තූතිය පුද කරනවා. ජාතියේ පියාණන් වූ ඞී.එස්. සේනානායක මැතිතුමන්ගේ ජීවිතය කිසිවකුට අමතක කළ නොහැකියි.
එතුමාගේ ජීවිතය පිළිබඳව කතා කිරීම වැදගත් වනවා. එවැනි චරිතවලින් අප කවුරුන්ද යන්න වටහා ගත හැකියි. ඞී.එස්. සේනානායක මැතිතුමා රටට නිදහස ලබාදීමට ක‍්‍රියා කළා පමණක් නොව, රට එක්සේසත් කිරීමටත් ක‍්‍රියා කළා.
1815 වසරේ දී ශ්‍රී ලංකාව සම්පූර්ණයෙන් බි‍්‍රතාන්‍ය පාලනයට නතු වුණා. වැඩවසම් රාජ්‍යයක්ව තිබූ උඩරට රාජ්‍යය ද සම්පූර්ණයෙන් නැති වී ගියා. එදා පටන් රටේ වැසියන් බි‍්‍රතාන්‍ය රාජ්‍යයේ කීකරු වැසියන් බවට පත් වුණා. කීකරු වැසියන් බවට පත්වුව ද මේ දූපතේ සිටි ජනතාවට පොදු අනන්‍යතාවක් තිබුණා.
එංගලන්තයේ වැසියන් ද එදා රජතුමාගේ හෝ රැජිණගේ හෝ කීකරු වැසියන් බවට පත් වුණා. ඒ හේතුවෙන් ඔවුන්ට ද ඒ අනන්‍යතාව සහ දේශපේ‍්‍රමීත්වය තිබුණා. ඒත් එදා බි‍්‍රතාන්‍ය කිරීටයේ පක්ෂපාතී වැසියන් ලෙස, සිංහල, දෙමළ සහ මුස්ලිම් වැසියන් ලෙස වැඩ කටයුතු කළා.
එදා පහතරට සිංහල ජනතාව වෙනුවෙන් මහමුදලිතුමාත්, වාසලමුදලිවරුත් සිටියා. උඩරට සිංහල ජනතාව වෙනුවෙන් මහාදිකාරම්, දෙවනි අදිකාරම්, දිසාවේවරුන් සිටියා. දෙමළ ජනතාව වෙනුවෙන් අදිකාරම්වරුන් සහ මුල්ලියර්වරුන් සිටියා.
එදා අප පළමුව සටන් කළේ අභ්‍යන්තර පාලන බලය ගැනීමටයි. ඒ අනුව සර්වජන ඡුන්ද බලය ගත්තා. සර්වජන ඡුන්ද බලය ගත් අවස්ථාවේදී, පක්ෂය කැබිනට් ක‍්‍රමය නැති බව ඞී.එස්. සේනානායක මැතිතුමාට වැටහුණා. අප තේරීපත් වෙන්නේ පුද්ගලභාවය පදනම් කර ගනිමිනුයි. ඒ අනුව රටක් නිදහස්වීමට හෝ නිදහස ආරක්ෂා කර ගැනීමට හෝ හැකි වන්නේ නැහැ. දෙවැනි ලෝක යුද සමයේ ශ්‍රී ලංකාව නිදහස කරා අවතීරණය වෙමින් පවතින විට ඞී.එස්. සේනානායක මැතිතුමා අපට පොදු අනන්‍යතාවක් ලබා ගැනීම සඳහා කටයුතු කළා. ඒ ශ්‍රී ලාංකික අනන්‍යතාවයි.
ශ්‍රී ලාංකිකයන් ලෙස කී පමණින් තමන්ගේ සිංහලකම නැති කරන්න යැයි පැවසුවේ නැහැ. ඒ පිළිබඳව ආඩම්බර විය යුතු බව පැවසුවා. එමෙන්ම ද්‍රවිඩකම, මුස්ලිම්කම නැති කරන්න කීවේ නැහැ. ඒ පිළිබඳව ආඩම්බර වෙන්නැයි එතුමා පැවසුවා.
සිංහල වුවත්, ද්‍රවිඩ වුවත්, මුස්ලිම් වුවත්, බර්ගර් වුවත් අප සියලූ දෙනාම ශ්‍රී ලාංකිකයන් ලෙස කීමට හැකි විය යුතු බව එතුමා කියා සිටියා. එදා ඞී.එස්. සේනානායක මැතිතුමා කැපවී ක‍්‍රියා කළේ ඒ අනන්‍යතාව ඇති කිරීමටයි.
එක්සත් ජාතික පක්ෂය ආරම්භ කරන අවස්ථාවේදී ඞී.එස්. සේනානායක මැතිතුමා පැවසුවේ නිදහස ලබනවා වගේම ශ්‍රී ලාංකිකයන් වෙනුවෙන් ආරම්භ කරන පක්ෂය එක්සත් ජාතික පක්ෂය බවයි. ඒ වගකීම ඉටු කිරීමට එක්සත් ජාතික පාක්ෂිකයන් ලෙස අප බැඳී සිටිනවා.
එතුමා ජාතික ගීතයේ එන ”එක මවකගෙ දරු කැල” යන අදහසින් යුතුව කටයුතු කළා. ජාතික ධජයට දෙමළ, මුස්ලිම් ජනතාවගේ අනන්‍යතාව ඇතුළත් කිරීමට පියවර ගැනුණා. ඊට සියලූ දෙනාටම පොදු සංඥා ඇතුළත් කරමින් රට පාලනය කිරීමට පියවර ගත්තා.
ඞී.එස්. සේනානායක මැතිතුමාගේ අභාවයෙන් පසු වැඩිකල් නොගොස් රට ජාතිවාදයට, ආගම්වාදයට බෙදුණා. එයින් ගොඩ ඒමට අපට අවුරුදු 30-40ක් ගත වුණා.
1947 වර්ෂයේ එතුමා බෙදුම්වාදය නතර කළේ සිංහල, දෙමළ, මුස්ලිම් යන බේදයකින් තොරවයි. ශ්‍රී ලාංකිකයන් වශයෙන් රට එක්සේසත් කළා.
ථෙරවාදී බුද්ධාගම, සිංහල සංස්කෘතිය, ඉතිහාසය පිළිබඳව අප ආඩම්බර විය යුතුයි. ඉන්දියාවේ ද්‍රවිඩ ජාතීන්ට වඩා වෙනස් සංස්කෘතියක් ශ්‍රී ලාංකික ද්‍රවිඩ ජාතිකයන්ට තිබෙනවා. ඒ පිළිබඳව ද ආඩම්බර විය යුතුයි.
එමෙන්ම හින්දු ආගම පිළිබඳව ද ආඩම්බර විය යුතුයි. මුස්ලිම්, ක‍්‍රිස්තියානි, බර්ගර් ජාතීන්ගේ අනන්‍යතාව පිළිබඳව ද ආඩම්බර විය යුතුයි. අවසානයේ අප සියලූ දෙනා ආඩම්බර වන්නේ ශ්‍රී ලාංකිකයන් වශයෙනුයි.
ඞී.එස්. සේනානායක මැතිතුමා අග‍්‍රාමාත්‍යවරයා වශයෙන් තේරී පත්වූ අවස්ථාවේ දී විපක්ෂයේ සිටියේ සම සමාජ පක්ෂය සහ කොමියුනිස්ට් පක්ෂයයි. එදා ඒ අය පවා ශ්‍රී ලාංකික අනන්‍යතාව පිළිගත්තා. එදා තිබුණේ අද පවතින දේශපාලන වාතාවරණයට වඩා වෙනස් වාතාවරණයකුයි. විවිධ දේශපාලන කණ්ඩායම් සිටිය ද එදා ජාතිවාදය ඇති වූයේ නැහැ. යම් අවස්ථාවල දී ඉතා අමාරුවෙන් වුවද, ශ්‍රී ලාංකීය අනන්‍යතාව ආරක්ෂා කරගෙන ඉදිරියට ගියා.
මෛත‍්‍රීපාල සිරිසේන මහතා පොදු අපේක්ෂක කර ජනාධිපතිවරයා ලෙස තෝරා පත් කර ගත්තේ ශ්‍රී ලාංකික අනන්‍යතාව තවත් ඉදිරියට ගෙනයාමටයි. දේශපාලන විසඳුමකට පැමිණ ලබන වසරේ 70 වැනි නිදහස් සැමරුම සමරන අවස්ථාවේදී මීටත් වඩා ඉහළින් ශ්‍රී ලාංකික අනන්‍යතාව තහවුරු කිරීමට අප කටයුතු කළ යුතු යයි” ද රනිල් වික‍්‍රමසිංහ මහතා තවදුරටත් පැවසීය.
ඞී.එස්. සේනානායක ගුණ සමරු පදනමේ සභාපති කතානායක කරු ජයසූරිය මහතා,
”ඞී.එස් චරිතය ඉතා ඈත දුටු ජනතා නායකයෙකි. ගමේ මිනිසුන් සමඟ ගැමි ගතිය ආරක්ෂා කළ දුර්ලභ නායකයෙක්. 1946ට පෙර මෙරට ජාතීන් බෙදී ජීවත් වුණා. අවසානයේ මේ සියලූම කොටස් සමගි කොට අධිරාජ්‍යවාදීන්ගෙන් නිදහස ලබා ගැනීමට හැකි වුණා.
අප පාර්ලිමේන්තුවේ 70 වැනි වසර සමරනවා. විවිධ අභියෝගවලට මුහුණ දුන්නා. නමුත් කෙසේ හෝ ප‍්‍රජාතන්ත‍්‍රවාදය ආරක්ෂා කළා.
ඞී.එස්. ජාතික සමගිය, ලාංකික අනන්‍යතාව ගැන ඉතා ඉහළින් අගය කළා. පසුගිය වසරවල සිදුවූ කනගාටුදායක කරුණු නැවත නොවීමට නව ව්‍යවස්ථාවක් නිර්මාණය කර අලූත් දැක්මකින් ඉදිරියට යායුතුයි. ඞී.එස්. දැක්ම වූයෙත් එයයි. ඞී.එස්. කියූ අනාවැකි අද සත්‍ය වෙමින් තිබෙනවා.
නිදහස ලබා ගැනීම සඳහා ඞී.එස්. විවිධ කැපකිරීම් කළා. ඒ නිසා ඔහු කිසිම දිනෙක අමතක කළ යුතු චරිතයක් නොවේ. ජාතියේ පියා සමරන විට ලොව සෑම රටක්ම විශේෂත්වයක් දක්වනවා. සියලූම මහජන නියෝජිතයන් ඞී.එස්. චරිතයෙන් පාඩම් උගෙන ගත යුතුව තිබෙනවා.”
අග්ගමහා පණ්ඩිත කොටුගොඩ ධම්මාවාස මහා නාහිමියෝ,
”රටට නිදහස ලබාගැනීමට මූලිකත්වය ගත් නායකයන් අතර ඞී.එස්. සේනානායක මහතා ඉදිරියෙන්ම හිටියා. 1924 වසරේ රාජ්‍ය මන්ත‍්‍රණ සභාවෙන් මන්ත‍්‍රී ධුරයට පත් ඞී.එස්. උතුරු නැගෙනහිර ඇතුළු වනගත ප‍්‍රදේශ දියුණු කර ගොවිජනපද පිහිටුවීම සඳහා පුරෝගාමී මෙහෙවරක් කළා. එතුමාගේ ප‍්‍රතිමාව දකින විටම ඔහු කොතරම් ප‍්‍රතාපවත් චරිතයක් දැයි බාල පරපුරට අවබෝධ කරගත හැකියි. ඞී.එස්. සේනානායක මහතා දේශමාන්‍ය පමණක් හදවත් දිනාගත් වීර පුරුෂයෙකි. ඔහුගේ නිරහංකාර බව මා අත්දැක තිබෙනවා.
මා සාමණේර අවධියේ කොත් පැලඳවීමේ උත්සවයකට සහභාගී වුණා. එය සංවිධානය කළේ සර් ජෝන් කොතලාවල මහතායි. භික්ෂූන් වහන්සේලා අතර පසුපසින්ම වැඩම කළේ මමයි. මගේ පසුපසින් උත්සවයේ ප‍්‍රධාන ආරාධිත ඞී.එස්. සේනානායක මහතා පැමිණියා. මට එතුමාගේ මුහුණ බලන්න ආසාවක් ඇති වුණා. මං අමාරුවෙන් ඔළුව උස්සා එතුමාගේ මූණ බැලූවා. ඒ වෙලාවේ එතුමා හිනාවෙලා ‘මොකද පොඩි හාමුදුරුවනේ’ කියලා ආදරෙන් මගෙන් ඇසුවා.
ඞී.එස්. සේනානායක මහතා මෙරට නිකායාන්තර සමගිය ඇති කිරීම සඳහාද මහත් පරිශ‍්‍රමක් දැරුවා.
කැලෑබද ප‍්‍රදේශවලට ගොස් ගොවි ජනපද පිහිටුවන්නට ඔහු කළ මෙහෙවර කිසිදා අමතක කළ නොහැකියි. ඒ ගම්වලට එදා නම් පවා තිබුණේ නැහැ. නම් දැම්මෙත් ඞී.එස්. සේනානායක මහතායි. ඒ නම් දැම්මේ පොත පත බලා, ශබ්දකෝෂ බලා නොවේ.
මේ ගමට කියන නම මොකක්ද කියලා සේනානායක මහත්තයා මිනිසුන්ගෙන් අහනවා. නමක් නෑ හමුදුරුවනේ කියලා මිනිස්සු කියනවා. ඞී.එස්. ඒ අවට බලනවා. කැඞී නටබුන් වූ බුදු පිළිම යායයක් ඔහුට පෙනෙනවා. ඒ ගමට බුද්ධයාය කියන නම තියනවා.
තවත් ගමකට ගිහින් මිනිසුන්ගෙන් ගමේ නම අහනවා. නමක් නැති බව ජනතාව කියනවා. අසලින් ගලන දිය පාරක් දැක එහි නම අහනවා. ‘ඔය දියපාර තමයි ගමට තියන එකම පින’ ගැමි ජනතාව කියනවා. එහෙනම් ගමට ‘පින් පාර’ නම දමමු. ඞී.එස්. තීරණය කරනවා.
කැඩුණු පන්සල්වලින් පිරුණු ගමකට පන්සල් ගොඩැල්ල යන නම තියපු හැටි අප අසා තිබෙනවා.
ඞී.එස්. සේනානායක මහතාට කුඩා කල සිට පුදුම ශක්තියක් තිබූ බව අප අසා තිබෙනවා. පාසල් ගොස් එන අතර දුවන දුම්රියෙන් බිමට පනින බවට එදා ගැමියන් කියනවා. අගමැති වූ පසුවත් මසකට වරක්වත් මීරිගම ගොස් ගැමියන්ට සුරුට්ටු මිටි ආදිය තෑගි කළ බව අසා තිබෙනවා.
එතුමා ගත කළේ චාම් අල්පේච්ඡ ජීවිතයක්. කවර තනතුරක් දැරුවද හදවත උණුවන පුද්ගලයෙක්. රට යටත්විජිතයෙන් මුදාගත් අයුරින් ම දුප්පත්කමින්ද ගලවා ගත යුතුය යන අදහස එතුමාට තිබුණා” යැයි කොටුගොඩ ධම්මාවාස අනුනාහිමියෝ පැවැසූහ.
ඞී.එස්. සේනානායක ගුණ සමරු පදනමේ ලේකම් ඉන්ද්‍ර දිසානායක මහතා පිළිගැනීමේ කතාව කළේය.
දැන්නම් ජනතාවට හොඳටම වෙනස පේනවා.
”අපි ආණ්ඩුව භාරදෙන විට අමාත්‍යාංශවල මුදල් අවශ්‍ය තරම් තිබුණා. දැන් නෑ කියනවා. තිබුණේ හිස් භාණ්ඩාගාරයක්ලූ. මේ අය බොරු කියනවා. අපි මුදල් ණයට අරන් සංවර්ධන වැඩ කළා. ජනතාවට ජීවත්වෙන්න හොඳ පරිසරයක් හැදුවා. මේ අය මුදල්වලින් කරන්නේ හිරගෙවල් පුරවලා නඩත්තු කරන එකයි. එහෙම කරලා රටක් පාලනය කරන්න පුළුවන්ද? කියලා මම අහනවා” යැයි හිටපු ජනාධිපති, කුරුණෑගල දිස්ති‍්‍රක් පාර්ලිමේන්තු මන්ත්‍රී මහින්ද රාජපක්ෂ මහතා පෙරේදා පැවැසීය.
පිවිතුරු හෙළ උරුමය පක්ෂයට සම්බන්ධ සමාජ සත්කාර සේවා පදනම මගින් බොරැල්ල වනාතමුල්ල ප‍්‍රදේශයේ සංවිධානය කර තිබූ උත්සවයකට එක්වෙමින් හිටපු ජනාධිපතිවරයා එසේ පැවැසීය.
බොරැල්ල ප‍්‍රදේශයේ පදිංචි තෝරාගත් වැඩිහිටියන් හා පාසල් සිසුන් පිරිසකට උපහාර තිළිණ හා ත්‍යාග පිරිනැමීම සඳහා එම උත්සවය සංවිධානය කර තිබිණි.
පිවිතුරු හෙළ උරුමය පක්ෂයේ නායක පාර්ලිමේන්තු මන්ත‍්‍රී උදය ගම්මන්පිල මහතාගේ ප‍්‍රධානත්වයෙන් පැවැති එම උත්සවයේදී මහින්ද රාජපක්ෂ මහතා මෙසේ ද පැවැසීය.
බොරැල්ල ප‍්‍රදේශයේ පවත්වන මෙම උත්සවයට ආරාධනා කිරීම ගැන සතුටු වෙනවා. අපේ පාලන කාලයේ මේ ප‍්‍රදේශයේ ජීවත්වෙන අය සඳහා මහල් නිවාස හැදුවා. තවමත් ප‍්‍රශ්න තිබෙනවා. සමහරු ජොලියේ ඉන්නවා. බඩු මිල වැඩිවෙලා. එදා පොල් බෑය පෙන්නපු අය කතා නැතිව ඉන්නවා. පොල් කිරලා ග‍්‍රෑම් ගානටත් ගන්නවාලූ. බෑය පනහක් වෙලා සම්බෝලයක් හදාගන්නත් අමාරු වෙලා තිබෙනවා.
හාල් රුපියල් හැටත් පැනලා. බඩගින්නේ මිනිස්සු මැරෙනවා කිව්ව අය කතා කරන්නෙත් නෑ. වෙනස දැන් තේරෙනවා. මේ ආණ්ඩුව දුන් පොරොන්දු කිසිවක් ඉටු කරලා නෑ.
අපි පරිසරය අලංකරණය කළා විතරයි කිව්වා. සර්වපිත්තල ලස්සනක් කිව්වා. අපි ජනතාවට හොඳ පරිසරයක් හදලා දුන්නා. පැල්පත් වෙනුවට හොඳ ගෙවල් දුන්නා. මාර්ග හැදුවා. සමහරු එදා ඒවට බැන්නා. මෙහෙ කාණු ඇළවල් ශුද්ධ කරලා දුන්නා. මැසි මදුරුවෝ බෝවෙන්න ඉඩ දුන්නේ නෑ. අද මොකද වෙලා තිබෙන්නේ. ඩෙංගු හැමතැනම පැතිරිලා. නැගෙනහිරත් ඩෙංගු. මේ අය මදුරුවෝ ඇති කරන්න හදනවද දන්නේ නෑ. සෞඛ්‍ය ගැන හිතන්න  ඕනෑ. දොස්තරවරුන් හෙද සේවාවේ ඉන්න අයත් ඩෙංගුවලින් මැරුණ කියනවා. ආණ්ඩුව ඇස් කන් පියාගෙන ඉන්නවා.
ජනතාවගේ බොහෝ දේ උදුරාගෙන තිබෙනවා. පහසුකම් නෑ. ඡුන්ද කල් දානවා. ගමේ ප‍්‍රශ්න කියන්න කෙනෙක් නෑ. මේ මැසි මදුරු කරදර කියන්නේ කාටද කියලා අහනවා. ගමේ මන්තී‍්‍රතුමා නෑ. එක්සත් ජාතික පක්ෂයේ අයටත් අයිතිය නැතිවෙලා. මැතිවරණයක් තියන්න කියලා ඉල්ලනවා.
හාමුදුරුවෝ කිව්වා මේ උත්සවයට සමහරු ආධාර කළා කියලා. ඒවා කියන්නත් එපා. හෙට උස්සගෙන ගිහින් ප‍්‍රශ්න කරයිද දන්නේ නෑ. මමත් ලොකු සල්ලි කාරයෙක් වෙලා කියලා කිව්වා. පෝසත් දහදෙනා අතර ඉන්නවාලූ. ඇමෙරිකාවේ ජනාධිපතිටත් ඉහළින් ඉන්නවා කියනවා. මෙහෙම බොරු නොකියා දුන් පොරොන්දු ඉටු කරන්න. රාජපක්ෂලට බැණලා වැඩක් නෑ.
දිනේෂ් මන්තී‍්‍රතුමා පාර්ලිමේන්තුවේ ප‍්‍රශ්න අහනවා. එතුමාගේ බාප්පත් මේ වගේ ප‍්‍රශ්න අහන්න ගිහින් එළියට දැම්මා. අමතක නෑ. සමහරු උත්තර දෙන්නේ නෑ. විහිළු කතා කියනවා.
අපේ කාලෙ යුද අපරාධ වුණාද කියලා හොයන්න කියලා කොටසක් ඉල්ලනවා. අපේ අයත් සහය දෙන්න පටන් අරන්. විදේශ විනිසුරුවන් ගේන්න කතා කරනවා. ව්‍යවස්ථාව වෙනස් කරන්න හදනවා. නායකයෝ එහෙම උත්සාහයක් නෑ කියනවා. මේවා මේ රටේ නොකියා ජිනීවාවලට ගිහින් කියන්න  ඕනෑ. යෝජනා ඉල්ලා අස්කරගන්න කියන්න  ඕනෑ. පරීක්ෂණයක් කරන්න  ඕනෑ කියලා ඉල්ලන පළමු රට ලංකාව වෙනවා. අපේ ගැටලූ විසඳන්න පිට අය මොකටද?
සමහරු ස්වාධීනත්වය ගැන කතා කරනවා. අගවිනිසුරු ඉවත් කරන්න ජනපතිට මම දන්න තරමින් බලයක් නෑ. ව්‍යවස්ථාව උල්ලංඝනය කිරීමත් එය පාර්ලිමේන්තුවට අයිති කාර්යයක් වෙනවා. වැරැදි උපදෙස් අනුව මෙහෙම වෙලා තිබෙනවා.
ව්‍යවස්ථාවක්  ඕනෑ කියලා ඡුන්දය දුන්න අය නෑ. ජනතාව ඉල්ලූදේම දෙන්න  ඕනෑ. බඩු මිල අඩු කරලා සහන දෙන්න  ඕනෑ. ලෝකයේ ඉන්ධන මිල අඩුවෙලා තිබෙනවා. මෙයාලා වැඩි කරනවා. මුදල් තියනවා කියලා කියනව නම් ප‍්‍රශ්න විසඳන්න බැරි ඇයි කියලා අහනවා. ප‍්‍රශ්න අහනකොට උස්සගෙන යනවා. ඔන්න ප‍්‍රජාතන්ත‍්‍රවාදය. තමුන්නාන්සේලා මේවා ගැන හිතන්න.
ඒකාබද්ධ විපක්ෂයේ නායක දිනේෂ් ගුණවර්ධන මහතා:-
ආණ්ඩුව ඡන්දයක් තියන්න බයයි. ඒ අය දැනටමත් පැරදිලා ඉවරයි. ජනමතය මහින්ද සමගයි කියලා කියන්න  ඕනෑ. ජාත්‍යන්තර වාර්තාවලිනුත් කියනවා මේ ආණ්ඩුවට මහජන සහය අඩවෙලා තිබෙනවා කියලා. මිනිසුන්ට ආත්ම ගරුත්වයක් ඇතිව ජීවත්වෙන්න පුළුවන් පරිසරයක් රටේ හදා දෙන්න  ඕනෑ.
දරුණු යුද්ධයක් කරලා රට බේරා ගත්තා. රට කඩන්න ඉඩ දුන්නේ නෑ. සමහරු රණවිරුවන්ට එරෙහි යෝජනා ගේන්න හදනවා. මේ සියලූ උත්සාහයන් පරාජය කරන්න  ඕනෑ. ලද ජයග‍්‍රහණ ආපසු හරවන්න ඉඩ දෙන්න බෑ. රැජිනගේ නාමයෙන් නඩු අහන්නෙත් නෑ කියන්නෙත් නෑ කියලා ජනරජ ව්‍යවස්ථාවේ පැහැදිලිව තිබුණා. විදෙස් විනිසුරුවන් හා නීතිඥයින්ගේ සහය ගන්නවද කියලා ඇහැව්වා. ඒකට උත්තරයක් නොදී වැල්වටාරම් කතා කියලා මග හැරියා. අහන දේට උත්තර දෙන්නේ නෑ.
මේ ආණ්ඩුව අවුරුදු දෙකට බංකොළොත් වුණා. අවුරුදු ළඟයි. සීනි මිල නැගලා. බඩු මිල වැඩිවෙලා. මේවාට උත්තර දෙන්නේ නෑ. මේ පාලනය වෙනස් කරන්න අත්වැල් බැඳගමු කියලා ඉල්ලනවා.
පිවිතුරු හෙළ උරුමය පක්ෂයේ නායක පාර්ලිමේන්තු මන්ති‍්‍ර උදය ගම්මන්පිල මහතා:-
මේ උත්සවය කලින් සංවිධානය කළ එකක් නිසා අවලංගු කරන්න අමාරු වුණා. අපේ සටන් සගයා එහා පැත්තේ බන්ධනාගාරයේ උපවාසයක් පටන් අරන් තිබෙනවා. ආහාර වර්ජනය කරලා. අපි ඔහු බලන්නත් ගියා. ඔහු ලෙඩකට මෙහෙම ඉන්නවා නොවේ. හිරගෙදරින් එළියට එන්න ආසාවෙන් ඉන්න කෙනෙකුත් නොවේ. පවතින මර්දනයට එරෙහිව කරන සටනක් බව කියන්න  ඕනෑ. ජාතියේ නිදහස වෙනුවෙන් ඔහු සටන් කරනවා.
යුද්ධයේ අමිහිරි අත්දැකීම් අමතක කරන්න එපා. වටිනා ජීවිත පූජා කරලා ලබාගත් ජයග‍්‍රහණ වෙනස් කරන්න ඉඩ දෙන්න බෑ. ඉල්ලන දෙයක් දීලා මේක නතර කරමු කියලා කියපු අයත් එදා හිටියා. සමහරුන්ට මේවා අමතක වෙලා. මහින්ද මහතා රටේ නායකයා වුණේ වාසනාවට බවත් කියන්න  ඕනෑ. එදා යුද්ධය තිබුණු කාලේ සමහරු මැරුණු ගාන ගණන් කරමින් සිටියා. වර්තමානයේ මන්ත‍්‍රීවරු හිරේ යන ගාන ගණන් කරමින් ඉන්නවා. මේවා නාට්‍යයක් නොවේ.
89 යුගයත් අමතක කරන්න එපා. උස්සගෙන ගිය හැටි අමතක වෙලා. ලොක්කෝ අරන් යනවා. ඊට පස්සේ පොඩි අය පස්සේ එන්න පුලූවන්. මාධ්‍යයටත් තර්ජනය කරනවා. මහින්ද මහත්තයට රටේ ජනාධිපති වෙන්න නැවත බෑ කියලා දන්නවා. රට එක්සේසත් කළ යුග පුරුෂයා ඔහුයි. 6 වැනි පැරකුම්බා රජුට පස්සේ බිහිවුණු අභීත නායකයා. යුද්ධය දිනාදුන් නායකයා. අපිට අමතක කරන්න බෑ.
රනිල්ට හෝ සිරිසේනලට සටනක් දෙන්න පුළුවන් නායකයෙක් බවත් කියනවා. ඡන්දයක් තියන්න. ජනතාව ඉන්න තැන එදාට බලාගන්න පුළුවන්. දිනාගත් නිදහස නැතිවෙන්න ඉඩ දෙන්න එපා. සුරක්ෂිත හෙට දවසක් තනන්න එක්වෙමු කියලා ඉල්ලනවා.
අමරපුර සිරි සද්ධම්ම යුක්තික නිකායේ මහ නායක නාකුළුගමුවේ පේ‍්‍රමතිලක, මහවත්ත සුදර්ශනාරාමාධිපති කිරිඉබ්බන්ආරේ විජිත යන හිමිවරුන් හා හිටපු පළාත් සභා මන්තී‍්‍ර දයා කාන්ත පෙරේරා, මධු මාධව අරවින්ද, උපාලි කොඩිකාර යන මහත්වරුද මෙහිදී කතා කළහ.
වරාය ලාබ ලබන තත්ත්වයකට ගේනවා.
හම්බන්තොට වරාය කිසිම රටකට හෝ සමාගමකට විකුණන්නේ නැති බවත්, එය ප‍්‍රතිව්‍යුහකරණයෙන් බලාපොරොත්තු වන්නේ රාජ්‍ය හා පෞද්ගලික අංශ ඒකාබද්ධ වැඩපිළිවෙළකට ගොස් ලාභ ලබන තත්ත්වයට පත්කරගැනීම බව මුදල් රාජ්‍ය අමාත්‍ය ලක්‍ෂ්මන් යාපා අබේවර්ධන මහතා ඊයේ (23) පැවසීය.
ශ්‍රී ලංකා නිදහස් පක්‍ෂය හා එක්සත් ජාතික පක්‍ෂය යන දෙපාර්ශවයටම එක`ග විය හැකි ක‍්‍රමවේදයකට අනුව ක‍්‍රම ක‍්‍රමයෙන් රජයේ කොටස වැඩිවන ආකාරයට අනූ නව අවුරුදු බදු ක‍්‍රමය යටතේ මේ සඳහා වූ ගිවිසුමකට ඉදිරියේදී අත්සන් තැබෙනු ඇතැයි ද රාජ්‍ය අමාත්‍යවරයා සඳහන් කළේය.
රාජ්‍ය අමාත්‍යවරයා මේ බව පැවසුවේ මුදල් අමාත්‍යාංශයේ පිහිටි සිය කාර්යාලයේදී ඊයේ (23) පැවති මාධ්‍ය හමුවක් අමතමිනි.
එහිදී වැඩිදුරටත් අදහස් දැක්වූ ලක්‍ෂ්මන් යාපා අබේවර්ධන මහතා මෙසේ ද කියා සිටියේය.
‘‘හම්බන්තොට වරාය ප‍්‍රතිව්‍යුහගත කිරීම පිළිබඳ සාකච්ඡාවක් පසුගිය දිනවල ඇතිවුණා. ජනාධිපතිතුමා සහ අගමැතිතුමා ද පසුගිය දිනෙක මේ සම්බන්ධයෙන් සාකච්ඡාවක් පැවැත්වූවා. එයට අපේ පක්‍ෂයෙන් සුසිල් ප්‍රේමජයන්ත, ආචාර්ය සරත් අමුණුගම අමාත්‍යවරුන් මම සහ එක්සත් ජාතික පක්‍ෂයෙන් මලික් සමරවික‍්‍රම ඇමතිතුමාත් සහභාගී වුණා. ජනාධිපතිතුමා ඉතා පැහැදිලිව කීවේ වරාය මොනම හේතුවකටවත් විකිණීමේ අදහස සම්පූර්ණයෙන් බැහැර කළ බවයි. ඒ නිසා කිසිම රටකට හෝ සමාගමකට මේ වරාය විකිණීමක් වෙන්නේ නැහැ.
වරාය පිළිබඳ ගිවිසුම අපි පිළියෙළ කරන්නේ පක්‍ෂ දෙකේම පොදු එකඟතාවක් මතයි. අපි මූලික වශයෙන් කරුණු කිහිපයක් ශ්‍රී.ල.නි.පයේ නිරීක්‍ෂණ මේ සඳහා ඉදිරිපත් කර තිබෙනවා. ඒවා තවත් විධිමත් ආකාරයෙන් සකස් කරගත යුතුයි. එමෙන්ම ප‍්‍රතිව්‍යුහගත කිරීමේ වැඩපිළිවෙළේ මූලික ලක්‍ෂණවලට අනුව අපි අපේ නිරීක්‍ෂණ ඉදිරිපත් කළා. මේ මූලික ලක්‍ෂණ එකඟතාවලට ගැළපෙන තත්ත්වයකට ආ පසු තව අංශ කිහිපයකට යා යුතු වෙනවා.
මූලිකවම 1979 අංක 51 දරන ශ්‍රී ලංකා වරාය අධිකාරියේ පනත වෙනස් නොකර ගිවිසුමක් අත්සන් කරන්න බැහැ. අපේ සියලූම වරාය වලින් 2016 වසරේ ණය සහ පොලිය ලෙස මිලියන 16,700ක් ගෙවා තිබෙනවා. හම්බන්තොට වරායෙන් පමණක් මිලියන 7,100ක් ගෙවා තිබෙනවා. අපි ප‍්‍රතිව්‍යුහකරණයෙන් බලාපොරොත්තු වෙන්නේ රාජ්‍ය හා පෞද්ගලික අංශ ඒකාබද්ධ වැඩපිළිවෙළකට ගොස් මෙය ලාභ ලබන තත්ත්වයටත්, ක‍්‍රම ක‍්‍රමයෙන් රජයේ කොටස වැඩිවන ආකාරයටත් ගිවිසුම්ගත වීමයි.
මෙහිදී ශ්‍රී.ල.නි.පයේ හා එ.ජා.පයේ ස්ථාවරයත් සමඟ පොදු එකඟතාවකට පැමිණ ඒ අනුවයි මේ සම්බන්ධ ගිවිසුමකට එන්නේ. ඒ හැර කවුරුන් හෝ වෙනත් මත ප‍්‍රචාරය කරනවා නම් එය වැරදියි. ශ්‍රී ලංකා නිදහස් පක්‍ෂය සම්පූර්ණයෙන්ම පෞද්ගලීකරණයට විරුද්ධ දේශපාලන පක්‍ෂයක්. අපිට අපේ දර්ශනය මෙන්ම වගකීමකුත් තිබෙනවා. ඒ වගකීම වන්නේ මේ ආයතන අලාභ නොලබන අයුරින් පවත්වාගෙන යාමයි. මෙහි ණය ගෙවීමේ මූලික වගකීම භාණ්ඩාගාරයට පවරන්නත් බැහැ. මේ අනුව අපි ඉදිරි කාලයේදී වරාය පිළිබඳ තීන්දුවක් ගත යුතුයි.
ඉදිරියේදී අපි මෙය සාර්ථකව ගිවිසුම්ගත කිරීමට බලාපොරොත්තු වෙනවා. මේ වන විට ඒ ගැන කටයුතු කිරීමට කැබිනට් අනුකමිටුවකුත් පත් කර තිබෙනවා. එම කමිටුවට අපේ කරුණු ඉදිරිපත් කිරීමෙන් පසු ඒ ගැන ගිවිසුමකට  එළඹීමට අපි බලාපොරොත්තු වෙනවා.
පසුගිය වසර දෙක ගත්විට අපිට සතුටු විය හැකි හා සතුටු විය නොහැකි කාරණා සිදුවී තිබෙනවා. අද මේ රටේ ඇති වී තිබෙන ප‍්‍රජාතන්ත‍්‍රවාදී පිළිවෙත පිළිබඳව අපට සතුටු වෙන්න පුළුවන්. දැන් රට තුළ  ඕනෑම කණ්ඩායමකට, පාර්ශවයකට තමන්ගේ අදහස් ප‍්‍රකාශ කිරීමට, අරගල කිරීමට නිදහස ලැබී තිබෙනවා.
ඒ වගේම අපිට අසතුටු වීමට සිදුවන දේ ගත් විට ඒ කාලයේදී අපේ අපනයන ආදායම වැඩි වී නැහැ. රාජ්‍ය ආදායම වැඩිවීම සිදුවුණත් රාජ්‍ය වියදමත් වැඩි වී තිබෙනවා. වැටුප් වැඩිවීම එයට හේතුවක්. ලෝක ආර්ථික අර්බුදයකුත් තිබෙනවා. ඒ තුළ අනාගතයේ අපිට ප‍්‍රශ්න කිහිපයකට මුහුණ පෑමට සිදුවෙනවා. මෙයින් සහනයක් ලැබීමට නම් අපි අපනයන ආදායම වැඩි කරගත යුතුයි. ඒ සමඟම විදේශීය ආයෝජනයත් වැඩිකරගත යුතුයි. ඒ නිසා ඉදිරි වසර දෙක තුළ මේ කරුණු ගැන තීන්දු ගැනීමට රජයට සිදුවෙනවා.
ජනාධිපතිතුමා ඉදිරි සති කිහිපය ඇතුළත දේශපාලන සහ ආර්ථික වශයෙන් වැදගත් තීන්දු කිහිපයක් ගන්නවා. සමහරුන්ට මෙය තිත්ත වෙන්නත් සමහරුන්ට හොඳ වෙන්නත් පුළුවන්. ඒ වුණත් ජනාධිපතිතුමා වසර දෙකක් හැමදේටම ඉඩ දී තමන්ගේ ප‍්‍රජාතන්ත‍්‍රවාදී ස්වරූපය පවත්වාගෙන ගියා. නමුත් එතුමාට තමන් භාරගත් දේ ඉදිරි වසර හතර ඇතුළත ඉටුකිරීමේ වගකීමක් තිබෙනවා. ඒ නිසා එතුමා ඉදිරි කාලයේදී දේශපාලන හා ආර්ථික වශයෙන් ශක්තිමත් තීන්දු කිහිපයක් ගන්නවා.
ඒ වගේම මේ කාලය තුළ බැඳුම්කර වංචාව ගැන පැහැදිලි ක‍්‍රියාදාමයක් සිදුවෙනවා. මේ සම්බන්ධයෙන් ක‍්‍රියාමාර්ග ගැනීම ප‍්‍රමාද ඇයිද යනුවෙන් පසුගිය කාලයේ බොහෝ දෙනෙක් අපෙන් ප‍්‍රශ්න කළා. නමුත් නියම වෙලාවට මේ ගැන නිසි තීන්දු ගත් නිසා දැන් විනිවිද භාවයකින් යුතුව බැඳුම්කර කොමිසමේ කටයුතු සිදුවෙනවා.
පවතින ප‍්‍රජාතන්ත‍්‍රවාදය තුළ ඇතැමුන්ගේ හැසිරීම රටේ ආර්ථිකයට හා ප‍්‍රජාතන්ත‍්‍රවාදයට ගැටලූවක් වෙලා. ගොඩින් විසඳාගත හැකි දේ පාරේ දී විසඳාගන්නට ඇතැමුන් උත්සාහ කිරීම තුළ මහජනතාවට පීඩාකාරී තත්ත්වයක් ඇතිවෙලා.  යැයි ද රාජ්‍ය අමාත්‍යවරයා කීවේය.
මෙහිදී මාධ්‍යවේදීන් නැගූ ප‍්‍රශ්න සහ ලක්‍ෂ්මන් යාපා අබේවර්ධන මහතා ඒවාට ලබාදුන් පිළිතුරු මෙසේය.
ප‍්‍රශ්නය: ඔබතුමා නොකියා කියන්නේ ඉදිරියේදී කැබිනට් සංශෝධනයක් සිදුවන බවද?
පිළිතුර: කැබිනට් සංශෝධන කරන්නේ ජනාධිපතිතුමායි. එතුමා ගන්නා තීන්දු ගැන ඇමැතිවරයෙක් ලෙස මට කියන්න බැහැ. නමුත් යම් යම් දේ සිදුවෙන්න පුළුවන්.
ප‍්‍රශ්නය: එ.ජා.පය වැරදි පාරක යන බවද කියන්නේ?
පිළිතුර: මෙය සම්මුතිවාදී ආණ්ඩුවක් නිසා දෙපාර්ශවයෙන්ම වැරදි සිදුවෙන්න පුළුවන්. නිසි කලට, නිසි ලෙසට, නිසි විලස තීන්දු ගන්නවා. මිනිසුන් අතින් වැරදි සිදුවෙනවා.
ප‍්‍රශ්නය: ආර්ථිකය ගැන තීන්දු ගන්නවා නම් එම වැඩපිළිවෙළේ යම් යම් අඩුපාඩු තිබිය යුතුයි නේද?
පිළිතුර: අඩුපාඩු තිබෙනවා. ඒවා නිවැරදි කරගත යුතුයි. ඒ සඳහා අපට වගකීමක් තිබෙනවා.
ප‍්‍රශ්නය: මුදල් අමාත්‍යධූරය වෙනස් වෙනවාද?
පිළිතුර: එය මට කියන්න බැහැ.
ප‍්‍රශ්නය: අපනයනය වැඩිකිරීමට හෝ ආයෝජන වැඩිකරන්න රජයට වැඩපිළිවෙළක් තිබෙනවාද?
පිළිතුර: ප‍්‍රජාතන්ත‍්‍රවාදය වැඩිවීම තුළ ඇතිවී තිබෙන යම් යම් අස්ථාවරභාවයන් නිසා ආයෝජන අඩු වී තිබෙනවා. යම් යම් කරුණු නොසලකා තද තීන්දු ගත්තා නම් ආයෝජන වැඩිවෙනවා. වර්ජන, පිකටින් නිසා අස්ථාවරභාවයක් ඇති බව ආයෝජකයන්ට පෙනෙන්නට පුළුවන්.
ප‍්‍රශ්නය: ශ්‍රී.ල.නි.ප.යට බලපාන තීන්දුත් ගන්නා බව කීවා. ඒ මොනවාද?
පිළිතුර: පක්‍ෂයේ ප‍්‍රතිසංවිධාන කටයුතු ඉදිරි මැයි දිනයෙන් පසුව ඉතා ඉක්මනින් සිදුකරන්න බලාපොරොත්තු වෙනවා.
ප‍්‍රශ්නය: ජනාධිපතිතුමාගේ හිතවතුන්ට නව පත්වීම් ලැබේවිද?
පිළිතුර: අපිත් ජනාධිපතිවරණයේදී එතුමාට හිතවත්ව සිටියේ නැහැ.  ඒ නිසා හිතවතුන්ට පත්වීම් දෙනවා කීම වැරදියි. අපට අවශ්‍ය පක්‍ෂය එක්කරගෙන ඉදිරියට යාමයි. පක්‍ෂයකට බෙදිලා කැඩිලා ඉදිරියට යන්න බැහැ.
ප‍්‍රශ්නය: පෞද්ගලීකරණය, විකිණීම මුල්කරගත් එ.ජා.පය සමඟ ඉදිරියට යන්න පුළුවන්ද?
පිළිතුර: පුළුවන්. ජාතික ආණ්ඩුවේ අරමුණ එයයි. කමිටු දමන්නේ, සාකච්ඡා කරන්නේ ඒ සඳහායි. රටට ආයෝජන, ලාභ අවශ්‍යයි. ඒත් අපි වෙන්දේසිකරුවන් බවට පත්වෙන්නේ නැහැ. ශ්‍රී.ල.නි.ප. ය ෂොක්මන් හා සමරවික‍්‍රම පෞද්ගලික සමාගම නෙවෙයි.
ප‍්‍රශ්නය: කල්කුඩා මත්පැන් කම්හලට බදු සහන දීම ගැන ඔබතුමා දන්නවාද? මෙය බැඳුම්කර වංචාවට සම්බන්ධ සමාගමෙන් කරන එකක්. ඒ සමාගම යටතේ ඇති මෙන්ඩිස් සමාගමට මීට පෙරත් විශාල සහන දී තිබෙනවා.
පිළිතුර: මම ඒ ගැන හරියට දන්නේ නැහැ. බදු සහන දී ඇත්නම් ඒ කුමන පදනම යටතේද යන්න මා දන්නේ නැහැ. ඉදිරි මාධ්‍ය හමුවේදී මේ ගැන සොයා තොරතුරු ලබාදෙන්නම්.
ප‍්‍රශ්නය: එ.ජා.ප.ය හා ආණ්ඩු හදනවාට ඒකාබද්ධ විපක්‍ෂයේ අය විරුද්ධයි. ඒ අය සමඟ එක්විය හැකිද?
පිළිතුර: එ.ජා.ප.ය සමඟ 2006දීත් ආණ්ඩු කළා. එදා ඒ අය විරුද්ධ වුණේ නැහැ. එදා ගිවිසුම් ගහද්දී කිරිබත් කෑ අය දැන් බැහැ කියන්නේ ඇයි? පසුව 18 දෙනෙක් ආණ්ඩුවට සම්බන්ධ කරගත්තා. ප‍්‍රශ්නය තිබෙන්නේ එතන නෙවෙයි. මේ ගමන යන්න බැරිකමක් නැහැ. ජනතාවට හානිකර නොවන අයුරින් සම්මුතියකට එන්න අපිට හැකිවිය යුතුයි. ඒ හැකියාව තමයි නිදහස් පක්‍ෂය අතට ගන්න හදන්නේ. යම් යම් තීන්දු ගන්නා විට ගැටලූ ඇතිවිය හැකියි. පොහොර දෙන ආකාරය වෙනස් කරන විට ගැටලූ ආවා. නමුත් දැන් දී ඇති ප‍්‍රමිතියෙන් යුතු පොහොර නිසා අස්වැන්න වැඩිවෙලා.
ප‍්‍රශ්නය: වරාය ගිවිසුම අත්සන් කරන්නේ 99 අවුරුදු බදු ක‍්‍රමයටද?
පිළිතුර: ඔව්.
ප‍්‍රශ්නය: ජිනීවා හි ඇති තත්ත්වය ගැන මොකද කියන්නේ?
පිළිතුර: ජාත්‍යන්තර විනිසුරුවන් අවශ්‍ය නැති බව ජනාධිපතිතුමා මෙන්ම අගමැතිතුමා පැහැදිලිව ප‍්‍රකාශ කර තිබෙනවා. අපට අපේ ක‍්‍රමවේදය විශ්වාසයි.
ප‍්‍රශ්නය: මුදල් ඇමතිතුමාට ලැබෙන සම්මාන ගැන මොකද හිතන්නේ?
පිළිතුර: එය හොඳයිනේ. ඒ ගැන සතුටුයි.
ප‍්‍රශ්නය: බැඳුම්කර සිද්ධිය ගැන ශ්‍රී.ල.නි.පයේ මතය කුමක්ද?
පිළිතුර:- මෙය හොරකමක්. මංකොල්ලයක්. ඉදිරියේදී ඒ ගැන ක‍්‍රියාමාර්ග ගැනේවි.
ප‍්‍රශ්නය: පක්‍ෂයට නව සංවිධායකවරුන් පත්වීම ගැන අදහස කුමක්ද?
පිළිතුර: ඉන්න සංවිධායකවරයා වැඩ කරන්නේ නැත්නම් නව සංවිධායකවරයෙක් පත්කර හෝ කටයුතු කරගෙන යා යුතුයි.
ආර්ථිකය දියුණු වීමත් සමඟ රැකියා වෙළඳපොළ හඳුනාගෙන ඊට උචිත අධ්‍යාපනය දෙනවා.
”අනාගතයේ ජාත්‍යන්තරය සමග එක්වී දියුණුවන ශ්‍රී ලංකාවේ සැබෑ උරුමක්කරුවන් වීමට නම් නවීන භාෂා ඉගෙන ගන්නැයි.” අග‍්‍රමාත්‍ය රනිල් වික‍්‍රමසිංහ මහතා ලාංකේය තරුණ පරපුරෙන් ඉල්ලා සිටියේය. 
‘‘ආර්ථිකය දියුණු වීමත් සමඟ රැුකියා වෙළෙඳ පොළ කුමක් දැයි හඳුනාගෙන ඊට උචිත අධ්‍යාපනයක් දෙන බව ද’’ අග‍්‍රාමාත්‍ය රනිල් වික‍්‍රමසිංහ මහතා එහිදී අවධාරණය කළේය. 
නෙළුව හප්පිටිය ග‍්‍රාමයේදී යෞවන සමාජ තරුණ තරුණියන් සමග සුහද සංවාදයකට එක් වෙමින් අග‍්‍රාමාත්‍ය රනිල් වික‍්‍රමසිංහ මහතා මේ අදහස් පළ කළේය. 
ජාතික තරුණ සේවා සභාව සහ අයි.ටී.එන්. නාළිකාව එක්ව සංවිධාන කළ යූත්විත් ටැලන්ට් වැඩ සටහනේ ගමට කෝටියක් තරග ඉසව්වෙන් ප‍්‍රථම ස්ථානය දිනූ හප්පිටිය රිදී තරු පාලම නිරීක්ෂණයට එක් වු අගමැති රනිල් වික‍්‍රමසිංහ මහතා අනතුරුව තරුණ තරුණියන් සමඟ සුහද සංවාදයක ද නිරත විය. 
තරුණ තරුණියන් ඉතා උනන්දුවෙන් තම ගැටලූ මෙන්ම අදහස් ද අග‍්‍රාමාත්‍යවරයා වෙත ඉදිරිපත් කරන අයුරු දැක ගත හැකි විණි. 
තරුණ තරුණියන් අග‍්‍රාමාත්‍ය රනිල් වික‍්‍රමසිංහ මහතා වෙත ඉදිරිපත් කළ ප‍්‍රශ්න සහ අදහස් ද ඒවාට අග‍්‍රාමාත්‍යවරයා දුන් පිළිතුරු ද මෙසේය. 
ප‍්‍රශ්නය :- ස්වේච්ඡා සංවිධාන ක‍්‍රියාකාරීන්ට විශ්වවිද්‍යාල හෝ විද්‍යා පීඨයට හෝ ඇතුළත් වීමේදී යම් ලකුණක් දිය හැකි නම් ඉතා කාලෝචිත බව අපේ හැඟීමයි. 
පිළිතුර :- අනාගතයේදී වැඩිදුරම තැනක් ලැබෙන්නේ වෘත්තීය පුහුණුවටයි. වෘත්තීය දැනුමටයි. ප‍්‍රදේශයේ දියුණුවට නම් වෘත්තීය දැනුමක් අවශ්‍යයි.
යෞවන සමාජ මාර්ගයෙන් ගමේ කරන වැඩ කටයුතු මාර්ගයෙන් යෞවන සමාජයත් වෘත්තීය පුහුණුවට එකතු විය යුතුයි. සියලූ දෙනාටම විශ්වවිද්‍යාලයට යන්න අවස්ථාව නැහැ. කිසිම රටක හැම දෙනාටම උපාධිය ලැබෙන්නෙත් නැහැ. හැමදෙනාම ගුරු වෘත්තියට යන්නෙත් නැහැ. යෞවන සමාජ, පුද්ගලික අංශය සියල්ල එකතුවී පුහුණුවීම් කටයුතු ගමේම කරන්නේ කෙසේදැයි අප සාකච්ඡා කරනවා. 
හෝටල් ක්ෂේත‍්‍රයේ රැකියා සඳහා ඔබ භාෂා ඉගෙන ගත යුතුයි. දෙද්දුව, අකුරල ඇතුළු ප‍්‍රදේශයේ ශීඝ‍්‍ර ආර්ථික දියුණවක් ඇති වීමට නියමිතයි. ඔබ භාෂා ඉගෙන ගත්තොත් හොඳයි නේද? ඔබට නව රැකියා අවස්ථා ලැබෙනවා. සංචාරක මඟ පෙන්වන්නකු බවට පත් වීමට හැකියාව තිබෙනවා. 
මේ ප‍්‍රදේශයෙන් සිංහරාජයට 50 දෙනෙකුවත් යන්නේ නැති බව මා සිතනවා. ඇයි ඒ? 200 ත් 500 ත් සංචාරකයන් ගෙන යන්න බැහැ. 
අනික අපට අවශ්‍ය පොල් කුඩු සංචාරකයන් නොවෙයි. සල්ලි වියදම් කළ හැකි සංචාරකයන් ගෙන්වා ගත යුතුයි. යෞවන සමාජ රජය සහ පෞද්ගලික අංශය එකතුවී ඉදිරියට යන ක‍්‍රමය ගැන අප සාකච්ඡුා කරනවා. ඔබත් ඒ වගකීම භාර ගත යුතුයි. 
ප‍්‍රශ්නය:- නියාගම යෞවන සමාජ ප‍්‍රාදේශීය බල මණ්ඩලයේ භාණ්ඩාගාරික මිලින්ද ප‍්‍රසාද් මහතා: 
ලාංකීය තාරුණ්‍යයේ මහ ගෙදරවන ජාතික තරුණ සේවා සභාව නිර්මාණය කිරීම ගැන අගමැතිතුමන්ට ස්තූති වන්ත වෙනවා. ලංකාවේ මීට පෙරත් ක‍්‍රියාත්මක වූ දේශපාලන ශිල්පායතනය නැවත ක‍්‍රියාත්මක කළ හැකි නම් එය තරුණයන්ට ආයෝජනයක් වනවා. බොහෝවිට තරුණයන් දේශපාලනයට පිවිසෙන්නේ නිසි අවබෝධයක් නැතිවයි. 
ඒ ගැන අගමැතිතුමාගේ මතය කුමක්ද? 
පිළිතුර :- තරුණ සේවා සභාව පසුගිය රජය සමයේදී දේශපාලනයට  ඕනෑවට වඩා ගාවා ගැනීම නිසා තරුණයන් එය ප‍්‍රතික්ෂේප කළා. දේශපාලන අධ්‍යාපන ආයතනයක් අවශ්‍ය නම් යොවුන් පුරයේදී ඒ අදහස ඉදිරිපත් කරන්න. එවිට ඒ ගැන සාකච්ඡුා කර පිළිතුරක් දෙන්නම්. 
ප‍්‍රශ්නය :- කරන්දෙණිය යෞවන සමාජයේ යසස් නිමන්ත මහතා: 
යූත් ටැලන්ට් වැඩ සටහන හරහා දිස්ත‍්‍රික්ක මට්ටමින් පළමු, දෙවැනි ස්ථාන තෝරා යම් ඇගැයීමක් කළ නොහැකිද? 
පිළිතුර :- දිස්ත‍්‍රික්ක මට්ටමින් දෙවැනි තෙවැනි ස්ථාන ලැබූ අයටත් යම් විශේෂත්වයක් කරන වැඩ සටහනක් ක‍්‍රියාත්මක කරන්නම්. මේ මුදල් අප දෙන්නේ ඔබට නායකත්වය ගෙන වැඩ කිරීමටයි. අප මේ කාර්යය තවත් ඉදිරියට ගෙන යන වැඩසටහනක් ඉදිරිපත් කරන්නම්. 
ප‍්‍රශ්නය :- ගාල්ල දිස්ත‍්‍රික් සම්මේලනයේ නියෝජ්‍ය ලේකම්වරිය. 
ගාල්ල දිස්ත‍්‍රික්කය මේ වැඩ සටහනින් ජයග‍්‍රහණ රැුසක්ලැබුවා. නමුත් දිස්ත‍්‍රික් සම්මේලනය පවත්වන්නවත් ස්ථිර තැනක් නැහැනේ? 
පිළිතුර :- ස්වදේශ කටයුතු අමාත්‍ය වජිර අබේවර්ධන මහතා: 
ඒ ගැටලූව ගැන අවධානය යොමුකර විසඳුමක් දෙන බව මා සමඟ පැවැසුවා. යෞවන සමාජ පමණක් නොව වෙනත් රැුස්වීම් ද පැවැත්විය හැකි කේන්ද්‍රස්ථානයක් පිහිටුවීමට අප සාකච්ඡුා කරනවා. අප ඉස්සර නම් රැුස්වීම් පැවැත්වූයේ පන්සල් සහ පල්ලියේ ශාලාවලයි. 
ප‍්‍රශ්නය :- නෙළුව ප‍්‍රාදේශීය බල මණ්ඩලයේ භාණ්ඩාගාරික: 
ශ්‍රී ලංකාවේ සෑම ප‍්‍රාදේශීය ලේකම් කොට්ඨාසයකටම තරුණ මධ්‍යස්ථානයක් ඉදි කර දෙන ලෙස මා යෝජනා කරනවා. එමෙන්ම රැුකියා විරහිත තරුණ තරුණියන්ටත් යම් ශක්තියක් දිය යුතුයි. 
පිළිතුර :- අපට ඇත්තේ සීමාසහිත සම්පත් ප‍්‍රමාණයක් පමණයි. ඒ සම්පත් විවිධ වැඩ කටයුතු වෙනුවෙන් යොදවනවා. තිබෙන පොදු ගොඩනැගිල්ලක් රැුස්වීම් මධ්‍යස්ථානය ලෙස හඳුනාගෙන එය දියුණු කරන්නේ කෙසේදැයි කල්පනා කළා. අනගතයේදී මේ ගම්වලත් ශාරීරික යෝග්‍යතා මධ්‍යස්ථාන ඇරඹේ. ඒ සඳහා අපට උපකාර කළ හැකියි. ගමේ අවශ්‍යතා අනුව ගමට අවශ්‍ය පහසුකම් දෙනවා. 
ප‍්‍රශ්නය :- යොවුන් පාර්ලිමේන්තුවේ නියෝජ්‍ය කතා නායිකා තිළිණි මැදගොඩ: 
අක්මීමන පුහුණු මධ්‍යස්ථානය ජාතික මට්ටමේ මධ්‍යස්ථානයක් බවට පත්කිරීමට මා ඔබේ උපකාරය ඉල්ලනවා. 
පිළිතුර:- ඒ මධ්‍යස්ථානය ඉතා උසස් අන්දමින් දියුණු කරන ලෙස මා උපදෙස් දෙන්නම්. 
ප‍්‍රශ්නය :- දිස්ත‍්‍රික් මණඩල සභාපති දෙනෙත් කවිදු පියසිරි: තරුණ ගැටලූ සාකච්ඡුා කිරීම සඳහා දිස්ත‍්‍රික් සම්බන්ධීකරණ කමිටු රැුස්වීමට සහභාගීවීම සඳහා දෙදෛනකුට හෝ අවස්ථාවක් දෙන්න පුළුවන්ද? 
පිළිතුර :- ඒ ගැටලූව අපට ලියා එවන්න. ඒ ගැන කටයුතු කරන්නේ නම් අත්හදා බැලීම ගාලූ දිස්ත‍්‍රික්කයෙන්ම  කළ හැකියි. 
ප‍්‍රශ්නය :- බළපිටිය යොවුන් පාර්ලිමේන්තු මන්ත‍්‍රී චානක මදුශාන් ද සිල්වා. 
තරුණ ගැටලූ තරුණ සේවා නිලධාරීවරයාට විධිමත්ව ඉදිරිපත් කිරීම සඳහා තරුණ මධ්‍යස්ථානයක් ඉදි කළ හැකි නම් හොඳයි. 
පිළිතුර :- ඊට විසඳුම දිය හැක්කේ කෙසේදැයි බලන්නම් තරුණයන්ගේ ප‍්‍රශ්න කතා කිරීමට පමණක් නොව සතියට එක් දිනක් වෙන් කරන්න .
ප‍්‍රශ්නය. :- යොවුන් පාර්ලිමේන්තු මන්ත‍්‍රී සම්පත් ලියනගේ 
තරුණයන් අවිධිමත් අයුරින් සංචාරක ව්‍යාපාරයේ නිරතවීම ගැටලූවක් වෙලා. ඔවුන්ට යම්පුහුණුවක් දිය හැකිනම් හොඳයි නේද?
පිළිතුර:- යෞවන සමාජ තරුණ සේවා සභාව ආදී සියලූ ආයතන එක් කරගෙන ඒ සඳහා වැඩ සටහනක් ක‍්‍රියාත්මක කරනවා. 
ප‍්‍රශ්නය :-  හිටපු යොවුන් පාර්ලිමේන්තු මන්ත‍්‍රී සමීර ප‍්‍රසාද්: 
දිස්ත‍්‍රික් මට්ටමින් රැුකියා තොරතුරු මධ්‍යස්ථාන පිහිටුවන්න. ඒ හරහා පෞද්ගලික හා රාජ්‍ය ආයතනවලට තරුණයන්ගේ තොරතුරු දැන ගැැනීමට හැකියාව ලැබෙනවා නේද?
පිළිතුර:- එය ඉතා වැදගත්. මතයක් වනවා. තරුණයන් එකතු කරගෙන මේ ප‍්‍රශ්න විසඳන්නේ කෙසේදැයි සැලසුම් කරනවා. රට සංවර්ධනය කරන අතරතුර ඊට තරුණ සහභාගීත්වය ගත යුතුයි. 
ප‍්‍රශ්නය :- ගාල්ල දිස්ත‍්‍රික් ජාතික මණ්ඩල නියෝජිත නුවන් චාමික: 
යෞවන සමාජ ව්‍යාපාරයේ පූර්ණ කාලීනව කටයුතු කරන තරුණ තරුණියන් සිටිනවා. බොහෝ තරුණ තරුණියන් අධ්‍යාපන සුදුසුකම් පරිපූර්ණ නැහැ. ඒ තරුණයින් අවුරුදු තුනෙන් පසු යෞවන සමාජවලින් ඉවත් වනවා. එයට ඔවුන්ගේ අනාගතය සුරක්ෂිත කරන වැඩ පිළිවෙළක් අවශ්‍යයි. එමෙන්ම යෞවන සමාජ විදේශ සංචිතය තවත් වැඩි කරන ලෙස ඉල්ලා සිටිනවා. 
පිළිතුර:- ඒ ගැන අවධානය යොමු කරන්නම්. තරුණ සේවා සභාව නියම වශයෙන්ම ක‍්‍රියාත්මක වන්නට පටන් ගත්තේ 2016 වසරේදීයි. දැන් තමයි අප අඩුපාඩුකම් හදාගෙන ඉදිරියට යන්නේ. යෞවන සමාජ තරුණ තරුණියන් සමඟ සාකච්ඡුා කර ඊළඟ පියවර ඉදිරියට යනවා. 
ප‍්‍රශ්නය :- සංවර්ධන ව්‍යාපෘති සඳහා වෙන් කරන මුදල් කොන්ත‍්‍රාත්කරුවන්ට නොදී ගමේ යෞවන සමාජ නිලධාරීන්ට දෙන්න. කොන්ත‍්‍රාත්කරුවන්ට මුදල් දුන් විට එය නිසි අයුරින් වන්නේ නැහැ. 
පිළිතුර :- මේ පළමුවැනි වතාවනේ. මේ තරගයට හොඳට කළ අයට ඊළඟ වතාවේ කොන්ත‍්‍රාත් දිය හැකියි. මේ ආරම්භය පමණයි. දැන් ප‍්‍රතිඵල ලැබුණා. අප අවස්ථාව දෙන්නම්. ගම දියුණු කරන්නේ කෙසේදැයි බලමු. තරුණයන්ගේ ඉදිරි බලාපොරොත්තු මොනවාද? ඒවාත් ඉදිරිපත් කරන්න. 
ප‍්‍රශ්නය :- (තරුණියක්) රට සංවර්ධනය විය යුත්තේ ගම සංවර්ධනය වීම තුළිනුයි. 1998 දී දුලිඇල්ලේ සිට ලංකාගම දක්වා මාර්ගය ප‍්‍රතිසංස්කරණයක් වෙලා නැහැ. 
පිළිතුර :- අමාත්‍ය සාගල රත්නායක අප දෙණියායට යන තුරුම මාර්ගය ඉදි කරනවා. 
ප‍්‍රශ්නය :- කළුබෝවිටියන තරුණයන් තරගකාරී අධ්‍යාපන රටාවත් සමඟ බොහෝ තරුණ තරුණියන් දහම් අධ්‍යාපනයෙන් ඈත් වෙනවා. ඒ නිසා දහම් අධ්‍යාපනයත් අනිවාර්ය කළ යුතුයි නේද? 
පිළිතුර :- සෑම ආගමකම දහම් අධ්‍යාපනය නැංවීමට රජය ධෛර්ය ශක්තිය දෙනවා. වෙසක් උත්සව ආදියට වැඩිපුරම සහභාගී වෙන්නේ තරුණ තරුණියන් නොවේද? අප හැම විටම දහම් අද්‍යාපනයට තැන දෙනවා. 
ප‍්‍රශ්නය :- වැලිවිටිය දිවිතුර දිලංකා රුවන්ති: 
මේ වසරේ විශ්වවිද්‍යාල ප‍්‍රවේශය පසුගිය වසරවලට සාපේක්ෂව අඩු වීමක් දකින්නට ලැබෙනවාද?
පිළිතුර :- සංඛ්‍යාව වැඩි කිරීම පිළිබඳව සලකා බලනවා. ඇතැම් පෞද්ගලික ආයතනවලින් අධ්‍යාපනය ලැබීමට අප සහනදායී ණය දෙන්න බලාපොරොත්තු වෙනවා. 
ආර්ථිකය දියුණු වීමත් සමඟ රැුකියා බිහිවන ක්ෂේත‍්‍ර ඉලක්ක කරගෙන වෘත්තීය අධ්‍යාපනය දීම අපේ අරමුණයි. රැුකියා වෙළෙඳපොළ හඳුනාගෙන ඊට උචිත අධ්‍යාපනය දිය යුතුයි. නැතිනම් අධ්‍යාපනය ලබන අයට රැුකියා නැහැ. රැකියා අවශ්‍ය අයට පුහුණුව නැහැ. 
අදහසක් පළ කිරීම:- 80 දශකයේ යෞවන සමාජ ක‍්‍රියාකාරිකයකු වූ ග‍්‍රාම නිලධාරී ජගත් රංජි මහතා: 
මා 80 දශකයේ යෞවන සමාජ ක්ෂේත‍්‍රයේ කටයුතු කළා. 
දෙල්ලව යෞවන සමාජ සභාපති මෙන්ම නෙළුව ප‍්‍රාදේශීය බල මණ්ඩල ප‍්‍රධාන සංවිධායක ලෙස කටයුතු කළා. තරුණ සේවා සභාව ඇතිකර මේ වැඩ කටයුතු ඉදිරියට ගෙන ආවේ ඔබතුමාගේ මූලිකත්වයෙනුයි. අද අප ග‍්‍රාම නිලධාරීන් ලෙස මේ කටයුතුවලට සහාය දෙනවා. අපි රුපියල් 75,0000 ක  මූලික ධනයෙන් ලක්ෂ 50 කට ආසන්න වටිනාකමැති පාලම ඉදි කළා. මේ උත්සවයේදී ගමේ සහජීවනය ගොඩ නැගුණා. කඳුළ සිනහවක් බවට පත් කර ගන්නා ආකාරය අප අත්දුටුවා. ගමේ සමඟියක් ඇති වුණා. මෙවන් වැඩ පිළිවෙළක් අරඹා ආර්ථිකය උඩු යටිකුරු කිරීමට මුල්වීම ගැන අගමැතිතුමා ඇතුළු තරුණ සේවා සභාවට ප‍්‍රණාමය පුද කරනවා. 
අගමැති :-  සියලූ දෙනා හොරකම් නොකර ගම ගැන සිතා සාර්ථකව මේ ව්‍යාපෘතිය කළා. හොරුන්ට කරන්නේ කුමක්දැයි මෙහිදී වැඩිහිටියකු විමසුවා. හොරුන් අල්ලන්න පොලිසිය දමා ඇති නීතිපති දෙපාර්තමේන්තුව හරහා නඩු ගණනාවක් පවරා තිබෙනවා. එහෙම නඩු දැමීමට අවශ්‍යනම් හැමදාම කොළඹ උසාවියට ගිහින් නඩු අහන හැටි බලන්නත් පුළුවනි. 
මේ අවස්ථාවට ස්වදේශ කටයුතු අමාත්‍ය වජිර අබේවර්ධන, නීතිය හා සාමය දක්ෂිණ සංවර්ධන අමාත්‍ය සාගල රත්නායක, පාර්ලිමේන්තු කටයුතු හා ජනමාධ්‍ය අමාත්‍ය ගයන්ත කරුණාතිලක යන මහත්වරුන් ඇතුළු මන්ත‍්‍රීවරු ද රාජ්‍ය නිලධාරීහුද සහභාගී වූහ. 
විශිෂ්ට ශ්‍රී ලාංකිකයෝ 89 ක් ජනපති අතින් සම්මාන ලබති.
මාතෘභුමිය වෙනුවෙන් උත්කෘෂ්ට මෙහෙවරක නිරත වූ විශිෂ්ට ශ්‍රී ලාංකිකයන් ජාතික සම්මානයෙන් පුදනු ලැබූ ‘‘ජාතික සම්මාන උළෙල 2017’’ ජනාධිපති මෛත‍්‍රීපාල සිරිසේන මහතාගේ ප‍්‍රධානත්වයෙන් කොළඹ නෙළුම්පොකුණ රඟහලේ දී පෙරේදා (20) සන්ධ්‍යා යාමයේ පැවැත්විණි. වසර 12කට පසු පැවැති මෙම සම්මාන උළෙලේ දී ශ්‍රී ලාංකික පුරවැසියෝ 89 දෙනෙක් ජනාධිපතිවරයා අතින් සම්මාන ලබා ගත්හ. විවිධ වර්ණ ආලෝකයෙන් වර්ණිත වූ නෙළුම්පොකුණ රඟහලේ ප‍්‍රධාන වේදිකා මණ්ඩපය මැද ජනාධිපතිවරයා දෙපස සම්මානලාභීහු අසුන් ගෙන සිටියහ.
වයෝවෘද්ධ සහ ආබාධිත තත්ත්වයට පත්ව සිටි ඇතැම් සම්මානලාභීන්ට සිය සම්මානය ජනාධිපතිවරයා වෙතින් ලබා ගැනීමට පැමිණීමේ දී සංවිධාකයින්ගේ සහාය ද ලැබුණු අතර ඇතැමෙක් රෝද පුටු ආධාරයෙන් සම්මාන ලබාගැනීමට පැමිණියහ. ශ්‍රී ලංකා පොලිස් සේවයේ නර්තන ශිල්පීන් ඉදිරිපත් කළ පූජා නැටුමකින් උත්සවයේ කටයුතු ආරම්භ කෙරිණි. අනතුරුව ජනාධිපතිවරයා අතින් සම්මාන ප‍්‍රදානය ඇරඹිණි. ඒ අනුව ප‍්‍රථම සම්මානය පිරිනැමුණේ අභාවප‍්‍රාප්ත පණ්ඩිත් ඩබ්ලිව්.ඞී. අමරදේවයන් වෙනුවෙනි.
ශ්‍රී ලාංකිකයෙකුට හිමිකරගත හැකි ඉහළම සම්මානය වන ශ්‍රී ලංකාභිමාන්‍ය සම්මානය පණ්ඩිත් අමරදේවයන් වෙනුවෙන් පිරිනැමුණු අතර එම ගාන්ධර්වයා වෙනුවෙන් සම්මානය ලබාගත්තේ අමරදේවයන්ගේ බිරිඳ වූ විමලා අමරදේව මහත්මියයි. ඇය එම මොහොතේ බෙහෙවින් සංවේදී වූ අයුරුද දක්නට ලැබිණි.
විමලා අමරදේව මහත්මිය වෙත ජනාධිපතිවරයා එම සම්මානය පිරිනැමුණු අවස්ථාවේ සියලූ දෙනා සිය අසුන්වලින් නැගිට ඊට ගෞරව දැක් වූ අතර සභාවෙන් නැගුණු ප‍්‍රසාදජනක අත්පොළසන් නාදයෙන් රඟහල නින්නාද විය.
එම සම්මාන ප‍්‍රදානයේ ස්වභාවය සඳහන් පත‍්‍රයක් සහ නෙළුම් මලක ලාංඡුනයක් සහිත රන් පදක්කමක් පණ්ඩිත් අමරදේවයන් වෙනුවෙන් විමලා අමරදේව මහත්මියට පිරිනැමිණි.අනතුරුව දේශමාන්‍ය සම්මාන 10ක් පිරිනැමුණු අතර එම සම්මාන ප‍්‍රදානයේ ස්වභාවය සඳහන් පත‍්‍රයක් සහ නිල් මානෙල් මලක ලාංඡනයක් සහිත රිදී පදක්කමක් පිරිනැමුණි.
ජාතිය උදෙසා කරන ලද අති විශිෂ්ට වූත් ප‍්‍රශංසනීය වූත් සේවයට උපහාර වශයෙන් පිරිනැමුණු මෙම සම්මානයෙන් පුද ලැබුවේ අබ්බාස් අලි අක්බාර් අලි, මහාචාර්ය කොල්වින් ගුණරත්න, ආචාර්ය දේවනේසන් තේසයියා, නන්දදාස රාජපක්‍ෂ, මහාචාර්ය කේ.එම්. ද සිල්වා, ලතා වල්පොල, මිනේක ප‍්‍රසන්න වික‍්‍රමසිංහ, මහාචාර්ය ප‍්‍රියානි සොයිසා, අමරදාස ගුණවර්ධන, තිස්ස දේවේන්ද්‍ර යන මහත්ම මහත්මීන්ය.
අනතුරුව දේශබන්දු සම්මාන 9ක් පිරිනැමුණු අතර ප‍්‍රදානයේ ස්වභාවය සඳහන් පත‍්‍රයක් සහ මොණරා ලාංඡුනය සහිත රිදී පදක්කමක් සම්මානලාභින්ට පිරිනැමිණි. එම සම්මානයට හිමිකම් කියූවන් අතර දේවනායගම් ඊශ්වරන්, වෛද්‍ය ලක්‍ෂ්මන් වීරසේන, ලෙස්ලි ෂෙල්ටන් දේවේන්ද්‍ර, කපිතාන් එම්.ජී. කුලරත්න, සුසන්තිකා ජයසිංහ, රංජන් මඩුගල්ල, ශාන් වික‍්‍රමසිංහ, ආචාර්ය පබිලිස් සිල්වා සහ ඩබ්ලිව්.කේ.එච්. වෑගපිටිය යන මහත්ම මහත්මීහු වෙති.
මෙහිදී ශාන් වික‍්‍රමසිංහ මහතා සම්මානය ලබාගැනීමට පැමිණ නොසිටි අතර එම සම්මානය ජනාධිපතිවරයා අතින් ලබාගත්තේ චන්න වික‍්‍රමසිංහ මහතාය.
විද්‍යාජෝති සම්මාන 11ක් අනතුරුව ජනාධිපතිවරයා අතින් පිරිනැමුණු අතර ප‍්‍රදානය ස්වභාවය සඳහන් පත‍්‍රයක් සහ සූර්ය ලාංඡුනය සහිත රිදී පදක්කමක් සම්මානලාභීන්ට පිරිනැමිණි.
මුල්වරට ස්වාධීනව කරන ලද පර්යේෂණ මගින් ලබන ලද විශිෂ්ට විද්‍යාත්මක හා තාක්‍ෂණික ජයග‍්‍රහණයන් සඳහා පිරිනැමුණු මෙම සම්මානය හිමි කරගත් අය අතර මහාචාර්ය නිමල් සේනානායක, ආචාර්ය බන්දුල විජේරත්න, වෛද්‍ය කොල්වින් සමරසිංහ, මහාචාර්ය හරේන්ද්‍ර ද සිල්වා, මහාචාර්ය ටී.කේ. විමල් පද්මසේන, මහාචාර්ය එරල් රැුඞ්ක්ලිෆ් ජෑන්ස්, මහාචාර්ය ලාල් චන්ද්‍රසේන, මහාචාර්ය එම්.ඩබ්.ජේ.පී. මෙන්ඩිස්, මහාචාර්ය එම්.එම්.ආර්. වාස් ජයසේකර, මහාචාර්ය සරත් කොටගම, මහාචාර්ය තිස්ස විතාරණ යන මහත්වරු ද වූහ.
කලාව සංස්කෘතිය නාට්‍ය ආදිය සම්බන්ධයෙන් වූ ජයග‍්‍රහණ සඳහා කලා කීර්ති සම්මාන 22ක් මෙහිදී පිරිනැමිණි. ප‍්‍රදානයේ ස්වභාවය සඳහන් පත‍්‍රයත් සහ පුන්කලස් ලාංඡුනය සහිත රිදී පදක්කමක් සම්මානලාභීන්ට පිරිනැමිණි. එම සම්මානයෙන් පුද ලැබූ පිරිස අතර අරුන් ඩයස් බණ්ඩාරනායක, එඞ්මන්ඞ් රණසිංහ, පී. කර්තිනි ඩුහමන් මොහමඞ්, තලංගම ජයසිංහ, අජිත් හේමචන්ද්‍ර, දාස හපුවලානගේ, ගර්මන් රොනල්ඞ් ලක්‍ෂ්මන් ද අල්විස්, අයිවෝ ඩෙනිස්, දයා නෙල්ලම්පිටිය, ලාල් හෑගොඩ, සරවනෙයි විනායාගමුර්ති, සින්නාරම්පිල්ලයි තිල්ලනවරාජා, සුමින්ද සිරිසේන, සුරේෂ් මාලියද්ද, සුනන්ද මහේන්ද්‍ර, ඩබ්ලිව්.ඒ. අබේසිංහ, කැමිලස් පෙරේරා, ලලිතා සරත්චන්ද්‍ර, ලයනල් බෙන්තරගේ, මධුභාෂිණි දිසානායක, රත්නායක නාමෙල් වීරමුණි සහ සුමනා ජයතිලක යන මහත්ම මහත්මීහු වෙති.
මෙහිදී ලලිතා සරත්චන්ද්‍ර මහත්මිය වෙනුවෙන් සනත් විමලසිරි මහතාට අදාළ සම්මානය ජනාධිපතිවරයා විසින් පිරිනැමිණි.අනතුරුව ශ්‍රී ලංකා ශිඛාමණි සම්මාන 7ක් පිරිනැමිණි. ප‍්‍රදානයේ ස්වභාවය සඳහන් පත‍්‍රයක් සහ ශ්‍රී පාදස්ථානයේ ලාංඡුනය සහිත තඹ පදක්කමක් මෙහිදී සම්මානලාභීන්ට පිරිනැමිණි. එම සම්මානය ලැබූවන් අතර අචි මොහොමඞ් ඉෂාක්, ගුණසෝම නවරත්න, පියදාස අභයවර්ධන, ක‍්‍රිෂ්ණ මුර්තිරත්නම්, රවීන්ද්‍රන් ලීලානන්ද පේ‍්‍රමතිලක, ලූෂන් බෙනඩික් රෝසා සහ සිවසුබ‍්‍රමනියම් පත්මනාදන් යන මහත්වරු වෙති.
ඉන් අනතුරුව විද්‍යා නිධි සම්මාන 10ක් පිරිනැමුණු අතර ප‍්‍රදානයේ ස්වභාවය සඳහන් පත‍්‍රයක් සහ පහනක ලාංඡුනය සහිත තඹ පදක්කමක් ඉන් නිරූපනය විය. සම්මාන ලැබූ දස දෙනා අතර ඒ.එම්. මසුන් කාසිම්, තිලක් අබේසේකර, එච්.ආර්.එම්. ගුණසේන, ලොයිඞ් පෙරේරා, එම්.එස්. මූකයියා, එස්. සෝමසිරි ගුණවර්ධන, එස්. සිවානන්තන්, එස්. සන්දරසේගරම්, එන්. චන්ද්‍රසිරි ගුණසේකර සහ ඩබ්ලිව්.එම්.ටී. වන්නිනායක යන මහත්වරු වූහ.
මෙහිදී කලා සූරි සම්මාන 13ක් ද පිරිනැමිණි. ප‍්‍රදානයේ ස්වභාවය සඳහන් පත‍්‍රයක් සහ සංඛ ලාංඡුනය සහිත තඹ පදක්කමක් සහිත වූ එම සම්මානය හිමි කරගත් පිරිස අතර මහාචාර්ය ප‍්‍රණීත් අභයසුන්දර, කැත්ලින් ජයවර්ධන, ආචාර්ය හසන්ත හෙට්ටිආරච්චි, බර්ටි ගුණතිලක, නවරත්න ගමගේ, නීටා ප‍්‍රනාන්දු, සරත් අබේගුණවර්ධන, පේ‍්‍රමසර ඈපාසිංහ, සරත් හැන්නදිගේ, ශ‍්‍රියාණි අමරසේන, සුමිත‍්‍රා රාහුබද්ද, තිස්ස නාගොඩවිතාන, ඩබ්ලිව්. ජයසිරි යන මහත්ම මහත්මීහු වූහ.
ශ්‍රී ලංකාතිලක සම්මාන දෙකක් ද මෙහිදී පිරිනැමුණු අතර ප‍්‍රදානයේ ස්වභාවය සඳහන් පත‍්‍රයක් සහ තාරකාවක ලාංඡුනය සහිත ලෝකඩ පදක්කමක් සම්මානලාභීන් දෙදෙනා වූ පණ්ඩුල ඇඳගම සහ හේමබණ්ඩාර ජයසිංහ යන මහත්වරුන්ට පිරිනැමිණි.අනතුරුව පිරි නැමුණු වීර ප‍්‍රතාප සම්මාන දෙක රංජිත් අමරජීව සහ ශානක ප‍්‍රසාද් කුමාර යන මහත්වරුන්ට පිරිනැමිණි. ඔවුන්ට පිරිනැමුණු සම්මානයේ මුරගලක ලාංඡුනයක් සහිත ලෝකඩ පදක්කමක් සහ ප‍්‍රදානයේ ස්වභාවය සඳහන් පත‍්‍රයක් හිමිවිය.
ශ්‍රී ලාංකික සහ පොදුවේ මානව වර්ගයා උදෙසා සිදු කළ විශිෂ්ට සේවය වෙනුවෙන් ශ්‍රී ලාංකික පුරවැසියන් නොවන පුද්ගලයන් සඳහා ප‍්‍රදානය කෙරෙන ශ්‍රී ලංකා රංජන සම්මාන දෙකක් ද මෙහිදී පිරිනැමුණු අතර එම සම්මාන දෙක ආචාර්ය සරත් ඞී. ගුණපාල සහ සිද්ධාර්ථ තාවුල් යන මහත්වරුන්ට හිමිවිය. සිද්ධාර්ථ තාවුල් මහතාගේ සම්මානය ලබාගත්තේ කැස්බෑව එස්. ඕ.එස්. ගම්මානයේ සුමේධ මධුශංඛ සහ එස්.ඒ. චමෝදි යන දරුවන් දෙදෙනා විසිනි.
අග‍්‍රාමාත්‍ය රනිල් වික‍්‍රමසිංහ, කතානායක කරු ජයසූරිය යන මහත්වරුන් සහ මැති ඇමැතිවරු, විද්වතුන්, කලාකරුවන් ඇතුළු සම්භාවනීය ආරාධිත පිරිසක් මෙම අවස්ථාවට එක්ව සිටියහ.
යුද, ගුවන් සහ නාවික හමුදා සංගීත කණ්ඩායම් සමග ශ්‍රී ලංකා පොලිසිය සිවිල් ආරක්‍ෂක දෙපාර්තමේන්තුවේ සංගීත කණ්ඩායම් එක්ව ඉදිරිපත් කළ බෙර සංධවනිය සහ ඒකපුද්ගල ගීත ගායනයකින් උළෙල රසාලිප්ත විය.
හෝටල්වල කුස්සි දැක්කොත් මිනිස්සු එවායේ කන්නේ නෑ.
ලංකාවේ බොහෝ හෝටලවල කුස්සි දුටුවහොත් මිනිසුන් ඒවායෙන් කෑම කන්නේ නැතැයි ද ප්‍රමිතියෙන් හා ගුණාත්මකභාවයෙන් යුතු ආහාර වෙළෙඳපොළට නිකුත් කිරීම අද වනවිට මනුෂ්‍යත්වය පිළිබඳ  දක්වා වර්ධනය වී ඇතැයි ද ජනාධිපති මෛත‍්‍රීපාල සිරිසේන මහතා කොළඹ, නෙළුම්පොකුණ රඟහල් ශ‍්‍රවණාගාරයේදී පෙරේදා (15) පැවැසීය.
මිනිසුන් පරිභෝජනය කරන භාණ්ඩවල ප‍්‍රමිතිය හා ගුණාත්මකභාවය රටක සංවර්ධනය මනින මිණුම් දණ්ඩක් යැයි කී ජනාධිපතිවරයා ඒ කෙරෙහි අවධානය යොමුකිරීම නිෂ්පාදකයාගේ පාරිභෝගිකයාගේ පමණක් නොව සමස්ත සමාජයේම වගකීමක් යැයි ද කීය.
පාරිභෝගික කටයුතු ඩිජිටල් යුගයකට අවතීර්ණ වුවද මිනිසුන් අතර සිටින නොමිනිසුන් එම තාක්ෂණය සමාජ පරිහානියට යොදාගනිමින් සිටින්නේ යැයි ද ජනාධිපතිවරයා සඳහන් කළේය.
ජනාධිපති මෛත‍්‍රීපාල සිරිසේන මහතා මෙම අදහස පළ කළේ ජගත් පාරිභෝගික දිනය නිමිත්තෙන් කොළඹ 7, නෙළුම්පොකුණ රඟහල් ශ‍්‍රවණාගාරයේ පැවැති පාරිභෝගික සේවා සඳහා සමාජ ජාල හඳුන්වා දීමේ උළෙලට සහභාගි වෙමිනි.
පාරිභෝගික කටයුතු පිළිබඳ අධිකාරිය සංවිධානය කළ මෙම උළෙලේදී පාරිභෝගික සේවා සඳහා සමාජ ජාල හඳුන්වා දීමේ අරමුණෙන් පැවැත් වූ වීඩියෝ තරඟාවලියේ ජයග‍්‍රාහකයන්ට ත්‍යාග හා සහතික පත් පිරිනැමීම ද ජනාධිපතිවරයා අතින් සිදුකෙරිණි.
වීඩියෝ තරගාවලියේ පළමු ස්ථානය දිනාගත් සංජීව දේවප‍්‍රිය සමරකෝන්, දෙවැනි ස්ථානය දිනාගත් විධුරංගන නිශ්ශංක, තෙවැනි ස්ථානය දිනාගත් මධුරංග ප‍්‍රභාෂ්වර හා කුසලතා මට්ටමින් අදීෂ වීරසුන්දර යන මහත්වරුන්ට එම ත්‍යාග හා සහතික ප‍්‍රදානය කෙරිණි.
පාරිභෝගික කටයුතු පිළිබඳ අධිකාරියේ සභාපති හසිත තිලකරත්න මහතා උළෙලේ පිළිගැනීමේ කතාව කළ අතර ජනාධිපති මෛත‍්‍රීපාල සිරිසේන මහතා එහිදී මෙසේ ද කීය.
ජාත්‍යන්තර පාරිභෝගික දිනය සමරමින් පාරිභෝගික අධිකාරිය මෙවැනි වැඩසටහනක් සංවිධානය කිරීම ගැන මා ඉතා සතුටු වෙනවා. පාරිභෝගික අධිකාරිය වගේම වාණිජ කටයුතු, මුදල් හා සෞඛ්‍ය යන අමාත්‍යංශත් පාරිභෝගිකයා ගැන වගකීම් රාශියක් දරනවා. මා නම් සඳහන් නොකළ තවත් අමාත්‍යංශ රාශියක් මේ වගකීම් සමඟ බැඳෙනවා. භාණ්ඩයක ප‍්‍රමිතිය ගුණාත්මකභාවය පාරිභෝගිකයන්ට ඉතා වැදගත්. මේ සියල්ලේ අරමුණ වඩාත් නීරෝගීමත් සෞඛ්‍ය සම්පන්න ජනතාවක් බිහිකිරීමයි. රටක සංවර්ධනය මැනීමේ මිණුම් දණ්ඩෙහි ප‍්‍රධාන විෂයක් වන්නේ පරිභෝජනය කරන දේවල පිරිසුදුභාවය ගුණාත්මකභාවය හා ප‍්‍රමිතියයි. එහෙත් අපේ රටේ ආහාර හා භාණ්ඩ වෙළෙඳපොළ ගැන කතා කළොත් නිෂ්පාදකයා කොතෙක් දුරට තම වගකීම් ඉටුකරනවාද යන ප‍්‍රශ්නය තිබෙනවා.
අපේ වෙළෙඳපොළ තත්ත්වය කුමක්ද කියලා අද වනවිට මේ රටේ සියලූම දෙනා දන්නවා. නමුත් සෑමවිටම නීතියෙන් හෝ ව්‍යවස්ථාපිත බලයෙන් රජයක් මේ දේවල් කළමනාකරණය කරනවාට වඩා පාරිභෝගිකයාට නිෂ්පාදන සපයන සියලූ දෙනාට ඒ හා බැඳුණු මානුෂික වගකීමක් තිබෙනවා. මනුෂ්‍යයකු හැටියට සිතා බලා මනුෂ්‍යත්වයට තැන දී කටයුතු කරනවා නම් මෙවැනි ප‍්‍රශ්න අවම කරගතහැකියි. පාරිභෝගිකයකු සෑමවිටම ව්‍යාපාරිකයකු නොවුණත් ව්‍යාපාරිකයකු සැමවිටම පාරිභෝගිකයකු වන බව අමතක කරන්නෙපා යැයි පාරිභෝගික අධිකාරියේ සභාපතිතුමා තම කතාවෙදි කිව්වා. එය ඉතාම නිවැරැුදියි.
කොළඹ නගරයේ සිට ලංකාවේ සෙසු නගර ගම් දක්වා බොහෝ හෝටල් සහ ආපනශාලාවල කුස්සිය පැත්තට ගියොත් බොහෝ දෙනෙකුට ඒවා කන්න හිතෙන්නේ නෑ. පාරිභෝගික අධිකාරිය කරන වැටලීම්වලදි මේ යථාර්ථය අපි නිතර දකිනවා. පහුගිය අවුරුද්දේ කළ එවැනි වැටලීීමකදී රොටි හදන මනුස්සයා රොටි ගොඩක් එයාගෙ ඔළුවේ තියාගෙන කුස්සියේ නිදිලූ. හොඳ රස රොටි කියලා අපි කන්නේ මේ කෑමයි. මෙහෙම වෙද්දී මේ රටේ මිනිස්සු ඉතුරු වෙන එක ලොකු දෙයක්. පාරිභෝගික භාණ්ඩ පිළිබඳ ප‍්‍රශ්නය අද වනවිට මුළු ලෝකයටම පොදුයි. ජගත් පාරිභෝගික අයිතිවාසිකම් දිනයක් වෙනම ප‍්‍රකාශයට පත්කරලා තිබෙන්නේ මෙවැනි ප‍්‍රශ්න සියලූ සමාජයන්හි තිබෙන නිසයි.
පාරිභෝගික කටයුතු සම්බන්ධ ප‍්‍රශ්නවලදී ආයතනික වශයෙන් කරන වැඩවලදී සීමිත නිලධාරින් පිරිසකට සියල්ල අධීක්ෂණය කරන්න බෑ. ඒ නිසා මනුෂ්‍යත්වය පිළිබඳ ප‍්‍රශ්නයක් මෙතැන තිබෙනවා. අද තාක්ෂණික ලෝකයේ පාරිභෝගිකයන් සිටිද්දී අපිට දියුණු ගතිගුණත් තිබිය යුතුයි. එහෙත් තාක්ෂණයෙන් වඩා අයහපත් දේ සිදුවීම කනගාටුදායකයි. පරිගණකය අන්තර්ජාලය බිහිකළ විද්‍යාඥයා මේ සියල්ල සැකැසුවේ වඩා යහපත් ලෝකයක් වෙනුවෙනුයි. එහෙත් මිනිසුන් අතර සිටින නොමිනිසුන් ආහාරවලට වගේම මුළු මහත් මිනිස් සමාජයේම පරිහානියට එය යොදාගනිමින් සිටිනවා. තාක්ෂණය සමඟ බැඳුණු පාරිභෝගිකයා, ව්‍යාපාරිකයා, නිෂ්පාදිකයා ඇතුළු පොදු ජනතාව මේ සියල්ල ගැන අවධානය යොමුකළ යුතුයි.
කර්මාන්ත හා වාණිජ ඇමැති රිෂාද් බදියුදීන්, විදුලි සංදේශ හා ඩිජිටල් යටිතල පහසුකම් ඇමැති හරීන් ප‍්‍රනාන්දු, කර්මාන්ත හා වාණිජ රාජ්‍ය ඇමැති චම්පිකා පේ‍්‍රමදාස හා එම අමාත්‍යංශයේ ලේකම් චින්තක එස්. මුතුහෙට්ටි යන මහත්වරු ද මෙම අවස්ථාවට සහභාගී වූහ.
හැම පැත්තෙන්ම ඇහෙන්නේ දුක් අඳෝනා.
‘‘අද හැම පැත්තෙන්ම ඇහෙන්නේ දුක් අදෝනා. ගොවි ජනතාව විඳින දුක වචනවලින් කියලා නිමකරන්න බැහැ. ගෝවා ගෝනියක්  වික්කත් හාල් කිලෝවක් ගන්න බැරි බව උඩරට එළවළු ගොවියන් මා සමග කීවා යැයි හිටපු ජනාධිපති මහින්ද රාජපක්‍ෂ මහතා පැවසීය.
බුලත්සිංහල බෝතලේගම ශ්‍රී ඛෙත්තාරාමාධිපති පස්යොදුන් හේවාගම් දෙකෝරළයන්හි ප්‍රධාන සංඝනායක බෝතලේ ඤාණිස්සර හිමියන්ගේ ඡුන්ම දිනය නිමිත්තෙන් උන්වහන්සේට ආශිර්වාද ප්‍රාර්ථනා කිරීම සඳහා බෝතලේගම ශ්‍රි ඛෙත්තාරාමයේ ඉකුත්දා පැවති ආගමික උත්සවයට එක්වෙමින් රාජපක්‍ෂ මහතා මේ බව සඳහන් කළේය.
පස්යොදුන් කෝරළයේ සංඝනායක යටගම්පිටියේ ඤාණාලෝක හිමියන්ගේ ප්‍රධානත්වයෙන් පැවති එම උත්සවය අමතමින් හිටපු ජනාධිපති මහින්ද රාජපක්‍ෂ මහතා මෙසේද පැවසීය.
‘‘එදා රට පුරා තිබූ සංවර්ධන කටයුතු දැන් නතරවෙලා. ජනාධිපති ඡන්දෙ තිබුණු ජනවාරි 8 වැනිදාට පසුදින 9.x10 දිනවල පාරවල් හදන්න මිශ්‍ර කරපු සිමෙන්ති කොන්ක්‍රීට් ගොඩවල් ගල්වෙච්ච තැන්වල තාමත් තියෙනවා. අපි තීන්දු කර තිබුණු පාරවල් වෙනස් කරලා ඒ ගොල්ලන්ට අවශ්‍ය තැන්වල පාරවල් හදන්න ගිය නිසා ආසියානු සංවර්ධන බැංකු ආධාර  නතර වුණා. ඈගල්ඔයේ සිට ඉංගිරියට හදන්න හිටපු පුළුල් මාර්ගයේත් වැඩ ඇනහිටියා.
 අද ඩොලරය නඟිනවා. රුපියල බහිනවා. අපේ කාලේ අවුරුදු 10ක් තුළ රුපියල් 101 සිට 130 අතර තිබුණු ඩොලරය දැන් 150ත් පැනලා. වැඩිහිටි දීමනාවෙන් පින් පඩියෙන් පවා අද කොල්ලකනවා.
රටේ දේපළ විකිණෙනවා. රටකට ජාත්‍යන්තර ගුවන් තොටුපළවල් දෙකක්වත් අවශ්‍යයි. අපි මත්තල හැදුවෙ ඒ නිසයි. ඒකේ වී ගබඩා කරපු ආණ්ඩුවට දැන් සිදුවුණා. කටුනායක ප්‍රතිසංස්කරණය කරනකොට මත්තල ප්‍රයෝජනයට ගන්න. මත්තල නොතිබුණා නම් ගුවන් යානා නතර කරන්න වෙන්නේ ඉන්දියාවේ චෙන්නායි වල’’
‘‘මෙහෙම ගිහින් අපිට අනාගතයේ රටක් නැතිවෙනවා. වරාය, ගුවන් තොටුපොළ, තෙල් පිරිපහදු ජල සම්පාදන මේ සේරම විකුණන්න දැන් ආණ්ඩුව ලෑස්තියි. මෙහෙම ගියොත් අනාගත පරපුරට මොනවද ඉතුරු වෙන්නේ.
 2015  ජනවාරි 09 වැනිදා ඉඳලා මම ජනාධිපති පුටුවේ නැහැ. අලූත් කෙනෙක් ආවා. ඒ වුණාට ඊට පස්සෙත් මේ ගොල්ලෝ ණය අරන් තියෙන්නේ මගේ නම පාවිච්චි කරලා ඒක හෙළිවුණේ ජනාධිපති කොමිසමේදි 2015දී බැරිවුණා නම් මේ අයට 2016 ගැසට් එකෙන්වත් ඒක නිවැරදි කරගන්න තිබුණා.’’
‘‘අද වෙනදාට වඩා දරුවන් ගැන මව්පියන් වැඩි අවධානය යොමුකළ යුතුයි. දරුවන් පන්සලට දහම් පාසලට යොමුකර සාරධර්ම වලින් සපිරි දරු පරපුරක් බිහිකළ යුතුයි.
උත්සව සභාව පිළිගැනීම සහ උත්සවයේ අරමුණ පැහැදිලි කරමින් පස්දුන් හේවාගම් දෙකෝරළයේ ප්‍රධාන සංඝනායක බෝතලේ ඤාණිස්සර නාහිමියන් අනුශාසනාවක් කළ අතර පස්දුන් රට ප්‍රධාන සංඝනායක යටගම්පිටියේ ඤාණාලෝක නාහිමියෝද විශේෂ අනුශාසනාවක් පැවැත්වූහ. බෝතලේ ඛෙත්තාරාමයේ නව දම්සභා මණ්ඩපය විවෘත කිරීමද හිටපු ජනාධිපතිවරයා අතින් සිදුවිය.
හිටපු අමාත්‍ය කළුතර දිස්ත්‍රික් පාර්ලිමේන්තු මන්ත්‍රී කුමාර වෙල්ගම, බස්නාහිර පළාත් සභා මන්ත්‍රී ලලිත් වර්ණකුමාර යන මහත්වරුන් ඇතුළු මහජන නියෝජිතයෝ රැසක්ද විහාරස්ථාන රැසක් මහා සඟරුවනද. ප්‍රදේශවාසීහු විශාල පිරිසක්ද මෙම අවස්ථාවට එක්වූහ.
දේශපාලන ප‍්‍රතිසංස්කරණ සේම අලූත් ආර්ථික වෙනසක් වහා කි‍්‍රයාත්මක කරනවා.
”දේශපාලන ප‍්‍රතිසංස්කරණ පමණක් නොව ජනතාව යහපාලන රජයෙන් බලාපොරොත්තු වන අලූත් ආර්ථික වෙනස ද වහ වහා ක‍්‍රියාත්මක කරන බව” අග‍්‍රාමාත්‍ය රනිල් වික‍්‍රමසිංහ මහතා කොළඹ දී ඊයේ (14) පැවැසීය.
”ප‍්‍රධාන දේශපාලන පක්ෂ දෙක එක්වී ඉදිරියට යන ජාතික රජයේ ගමන සාර්ථක නොවුණහොත් නැවත ජාතිවාදයේ හෝ ඒකාධිපතිවාදයේ හෝ රට සිරවිය හැකි බව කී අග‍්‍රාමාත්‍ය රනිල් වික‍්‍රමසිංහ මහතා, ජනතාව දෙස බලා ජනතා ප‍්‍රශ්න විසඳන දේශපාලන ක‍්‍රම වර්තමානයේදී අවශ්‍ය වී ඇතැයි”, සඳහන් කළේය.
අග‍්‍රාමාත්‍ය රනිල් වික‍්‍රමසිංහ මහතා මේ බව කීවේ ශ්‍රේෂ්ඨ රුසියන් විප්ලවයේ සියවස් සමරු උත්සවයේදීය.
ජනාධිපති මෛත‍්‍රීපාල සිරිසේන, අග‍්‍රාමාත්‍ය රනිල් වික‍්‍රමසිංහ යන මහත්වරුන්ගේ ප‍්‍රධානත්වයෙන් කොළඹ-බණ්ඩාරනායක අනුස්මරණ ජාත්‍යන්තර සම්මන්ත‍්‍රණශාලා පරිශ‍්‍රයේ-නුග සෙවන ශාලාවේදී සමරු උත්සවය පැවැත්විණි.
ජනාධිපති මෛත‍්‍රීපාල සිරිසේන මහතා සංවත්සර සමරු ප‍්‍රදර්ශනය විවෘත කළේය.
උත්සවයේදී වැඩිදුරටත් අදහස් දැක්වූ අග‍්‍රාමාත්‍ය රනිල් වික‍්‍රමසිංහ මහතා මෙසේද කීවේය.
”මා මෙහි පැමිණියේ කතාවක් කරන්න බලාපොරොත්තුවකින් නොවෙයි. නමුත් මේ උත්සවය ගැන යමක් කතා කරන්න කල්පනා කළා. මා මෙහි සිටින සෙසු පිරිස මෙන් කිසි දිනෙක මාක්ස්වාදී පක්ෂයක සාමාජිකත්වය දරා නැහැ.
අප විටෙක මාක්ස්වාදය විග‍්‍රහ කළා. මාක්ස්වාදයේ කොටසක් අප කොපි කළා. තවත් කොටසක් ගැන විවේචන ඉදිරිපත් කළා.
කෙසේ හෝ ජෝන් රිච් කී ලෙස ඔක්තෝබර් විප්ලවය ලෝකය හෙල්ලූවා. සම්පූර්ණයෙන්ම දේශපාලන දර්ශන, ධර්ම සියල්ලම විසින් වෙනසට ලක් වුණා. කර්මාන්ත විප්ලවයෙන් පටන්ගත් ආර්ථික ව්‍යූහය, දේශපාලනය ඔක්තෝබර් මහා විප්ලවයෙන් වෙනසට ලක් වුණා.
අප අද සමරනු ලබන්නේ ඒ වෙනසේ ශතවර්ෂයයි. ලෝකයේ මෙතරම් විපර්යාසයක් කළ අවස්ථාවක් ගැන අප කතා කළ යුතුයි. ඒ විප්ලවයෙන් වූ සේවය, පාඩුව පිළිබඳව විවිධ මත තිබෙනවා. ඒ සියල්ලක් පිළිබඳවම විග‍්‍රහ කළ යුතුයි. මේ විප්ලවයත් සමග දේශපාලනය වෙනසකට ලක්වුණා.
පළමු ලෝක යුද්ධය අවසන් වී වැඩවසම් ක‍්‍රම, අධිරාජ්‍යවාදයේ අවසානය පටන් ගත්තේ රුසියානු විප්ලවය නිසා බව කිව යුතුයි. යුරෝපයෙනුත් ඒ තත්ත්වයත් අවසන් වුණා.
1960 දශකය වනවිට අධිරාජ්‍යවාදය අප‍්‍රිකාවෙන් ද තුරන් වුණා. එහි ආරම්භය ඇති කළේ එක් සිද්ධියක් හරහායි. ඒ සිද්ධියෙන් ඇති වූ විකාශය දෙස බැලූ විට සම්පූර්ණයෙන්ම දේශපාලන බලය උඩ සිට පහළට පැමිණියා.
මුලදී සන්නද්ධ බලය පාවිච්චි කරන්න වුණා. සන්නද්ධ බලය නිසා මුලදී ඉතා නොදියුණු වැඩවසම් සමාජය කර්මාන්ත කරණයට පැමිණ ලොව බලවත් රාජ්‍යයක් බවට පත් වුණා. අලූත් සංකල්ප ඇති වුණේ එතැනදීයි.
කාල් මාක්ස්, එංගල්ස් කී ධනවාදී යුගයක රුසියාව තිබුණේ නැහැ. එක් පිම්මෙන්ම එතැනට ආවා. ඒ නිසා ඉදිරියට යන විට ප‍්‍රශ්න ඇති වුණා. ජාත්‍යන්තර විප්ලවය ඇති කළ යුතු බව ට්‍රොස්කිගේ මතය වුණා.
මේ ක‍්‍රමය සෝවියට දේශයේ වර්ධනය කරා තහවුරු වූ පසුව ලෝකයට යා යුතු බව ස්ටාලින් පැවැසුවා. එහි ඇති වූ සිවිල් යුද්ධ - භේද පමණක් නොව අවසානයේ දෙවැනි ලෝක යුද්ධයේදී යුරෝපයේ ෆැසිස්ට්වාදී හමුදා පරාජය කළේ සෝවියට දේශයයි.
ජර්මන් හමුදාවේ බොක්ක ගලවා දැමුවේ සෝවියට් හමුදා බව බි‍්‍රතාන්‍යයේ වින්ස්ටන් චර්චිල් අගමැතිතුමා පැවසුවා. සෝවියට දේශය සහ ඇමෙරිකාව විශාල බලවත් රාජ්‍යයන් දෙක බවට තහවුරු වූයේ මේ කාලයේදීයි.
අප පාසල් යන යුගයේ බලවත් රාජ්‍යයන් දෙකක් තිබූ බව මතකයි. එය දෙකට බෙදී තිබුණා. නමුත් යුද්ධයෙන් පසුව ඇතිවූ දේශපාලන හා සමාජ විපර්යාසවලට සෝවියට් කොමියුනිස්ට් පක්ෂ පාලනය බලාපොරොත්තු වූ ප‍්‍රචාරය නොලැබුණ නිසා අන්තිමට තවත් ජන මතයක් පැමිණ ඒ ක‍්‍රමවේද සහිත සෝවියට දේශය නැති වුණා. නමුත් රුසියන් විප්ලවයෙන් ඇති වූ වෙනස අප පිළිගත යුතුයි.
විප්ලවය නිසා අධිරාජ්‍යවාදය නැති වූ අතරම සෙසු දේශපාලන සංවිධානවලට ඇති වූ තත්ත්වයන්ට මුහුණ දී ප‍්‍රතිචාර දක්වන්න සිදු වුණා. එක් පැත්තකින් ප‍්‍රජාතන්ත‍්‍රවාදී දේශපාලනයටත් ධනවාදී ආර්ථිකයටත් මුහුණදීමට වුණා. අලූත් යෝජනා එන්න පටන් ගත්තා. ඇමෙරිකාවෙන් 1933 සිටම නව යෝජනා ඉදිරිපත් වුණා.
ජර්මනියේ යුද්ධයෙන් පසු නව යෝජනා ඉදිරිපත් වුණා. හැම අංශයකටම අදහස් බලපෑම් එල්ල කළා. නව අදහස් නිසා හැම දෙනාම වෙනස් වුණා. 1917 පසු ලෝක දේශපාලනය සම්පූර්ණයෙන්ම වෙනස් වුණා.
ඒ වෙනස සමග සෝවියට් කොමියුනිස්ට් පක්ෂයට වෙනස් වීමට නොහැකි වූ නිසා සෝවියට දේශය නැති වුණා. නමුත් චීන කොමියුනිස්ට් පක්ෂය සහ වියට්නාම් කොමියුනිස්ට් පක්ෂය නව අදහස් ගෙන මාක්ස්වාදය සහ වෙළෙඳ ආර්ථිකය මිශ‍්‍රණය කර ගනිමින් ඉදිරියට ගොස් සමාජ දේශපාලන ක‍්‍රමය සකස් විය යුත්තේ කෙසේ දැයි සාකච්ඡා කළා.ප‍්‍රජාතන්ත‍්‍රවාදී ක‍්‍රමවේදය සළකා බලද්දී ඇඩම් ස්මිත් ධනවාදයත්, කාල් මාක්ස්ගේ මාක්ස්වාදය ප‍්‍රජාතන්ත‍්‍රවාදයත් මිශ‍්‍රණයෙන් මතු කරන පියවර ගත යුතුයි.
අද ජනතාව දෙස බලා, ජනතා ප‍්‍රශ්න විසඳන දේශපාලන ක‍්‍රම අවශ්‍යයි. ගමන ඇරැඹිය යුත්තේ එතැනිනුයි. ශ්‍රී ලංකාවේ සම සමාජ පක්ෂයේ මධ්‍යම කමිටුවේ සාමාජිකයකු ලෙස මගේ පියා දේශපාලනය ආරම්භ කළා. එතුමා අවසන් දශක කිහිපය දේශපාලනය කළේ එක්සත් ජාතික පක්ෂයේයි. ඔහු එක්සත් ජාතික පක්ෂ කෘත්‍යාධිකාරී මණ්ඩලයේ ද කටයුතු කරමින් තුන් වතාවක් පක්ෂය බලයට ගෙන ඒමට ක‍්‍රියා කළා. එයින් පෙනෙන්නේ දේශපාලනයේ විපර්යාසයයි. කාලය සමග දේශපාලනය වෙනස් වුණේ කෙසේද යන කාරණයයි. චීන කොමියුනිස්ට් පක්ෂය සහ වියට්නාම් කොමියුනිස්ට් පක්ෂය අද ක‍්‍රියා කරන්නේ කෙසේද යන කාරණයත් මෙහිදී අප අධ්‍යයනය කළ යුතුයි.
ප‍්‍රජාතන්ත‍්‍රවාදයේත්, මාක්ස්වාදයේත් ඇති වූ සමානාත්මතාව, සාධාරණත්වය මෙන්ම වෙළෙඳ ආර්ථිකය සමග එක්ව ජාත්‍යන්තර වශයෙන් ඉදිරියට යන්න අප සැළසුම් කළ යුතුයි.
ඇතැම් විට ට්‍රොස්කි කතා කළ ජාත්‍යන්තර විප්ලවය සහ ගෝලීය-කරණය අතරත් සමානකම් තිබෙනවා. ඔහු ඒ අංශ දෙස බැලූවේ ජාත්‍යන්තර ඇසකිනුයි. එක් පැත්තකින් දේශපාලනය, කම්කරු අරගලය මෙන්ම වෙළෙඳ ආර්ථිකය සහ ධනවාදය පිළිබඳව ඔහු අවධානය යොමු කළා.
චීනයේ වූයේ කුමක්ද? මාක්ස්වාදය බලාපොරොත්තු වූ කම්කරුවන්ගෙන් පැනනැගුණු විප්ලවය වෙනුවට ගමෙන් විප්ලවය ඇති වුණා. ඔවුන් ඉදිරියට ගියේ ඒ විප්ලවයෙනුයි. මෙවැනි විපර්යාසවලට අප මුහුණ දිය යුතුව තිබෙනවා.
චීනය, වියට්නාමය මෙන්ම ප‍්‍රජාතන්ත‍්‍රවාදය ඇති නැති රටවල් එවැනි විපර්යාසවලට මුහුණ දුන්නා. අපත් එවැනි තත්ත්වයන් යටතේ ක‍්‍රියා කළ යුතුව තිබෙනවා.
ජයදේව උයන්ගොඩ මහතා කී ලෙස අපත් එවැනි අවස්ථාවකට මුහුණ දුන්නා. ඔක්තෝබරය යනු ඇතැම් කැලැන්ඩර්වල නොවැම්බර් මාසයයි. නොවැම්බරයේ අප රටේත් විප්ලවයක් තිබුණා.
පක්ෂ ගණනාවක් එක් වී එක් පොදු අපේක්ෂකයකු ඉදිරිපත් කිරීමත් එක්තරා විපර්යාසයක් වුණා. එලෙස මෛත‍්‍රීපාල සිරිසේන මහතා ජනාධිපති ධුරයට පත්කර පළමු විප්ලවය අප ආරම්භ කළා.
දෙවැනි විප්ලවය නම් ශ්‍රී ලංකා නිදහස් පක්ෂයත් සමග එක්ව ආණ්ඩුව නිර්මාණය කිරීමයි. ඒ විප්ලවය අප ඉදිරියට ගෙන යා යුතුව තිබෙනවා. ඒ විපර්යාසය ඉදිරියට ගෙන යන්නේ කෙසේද?
ලෙනින්-ට්‍රොස්කි අවස්ථාවෙන් ප‍්‍රයෝජනය ගත්තා සේ අප ද ලැබූ අවස්ථාවෙන් ප‍්‍රයෝජන ගන්නේ කෙසේදැයි සැලසුම් කළ යුතුයි. සෝවියට් දේශයේ පක්ෂ ලෙසම අපට ඒ ගැන වාද කළ හැකියි. අලූත් ආර්ථික ප‍්‍රතිපත්ති පිළිබඳව අධ්‍යයනය කළ යුතුයි.
අපට ඇති අභියෝගය නව ව්‍යවස්ථාවක් ඉදිරිපත් කර දේශපාලන ප‍්‍රතිසංස්කරණ ඇති කිරීම පමණක් නොවෙයි ජනතාව ආර්ථික වශයෙන් අලූත් දෙයක් බලාපොරොත්තු වෙනවා. සමාජ - ආර්ථික මෙන්ම දේශපාලන වශයෙන් ජනතාව අලූත් වෙනසක් බලාපොරොත්තුවෙන් සිටිනවා.
බලයට තරග කරන පක්ෂ කාලයක් එකතු වී වැඩකර ඉන්පසුව වෙන්වී යන්නේ කෙසේද? ඒ පිළිබඳව සාකච්ඡා කර අප මේ ක‍්‍රමය ඉදිරියටම ගෙන යනවා.
සෝවියට් සභාවට එහි සභාපති ලියොන් ට්‍රොස්කි එදා අවි බලයෙන් බලය ගත්තා. අපට එලෙස අවි බලයෙන් බලය ගන්න බැහැ. උණ්ඩයෙන් ද බලය ගන්න බැහැ. උණ්ඩයෙන් බලය ගෙන ක‍්‍රියාත්මක කරන්න ගියොත් ඊට ජනතා විරෝධය එනවා. ඒ නිසා අප කළ යුත්තේ ඡුන්ද ක‍්‍රමය අනුව වැඩ කිරීමයි.
ඒ නිසා බලයට රණ්ඩු වෙන පක්ෂ දෙක එකට වාඩිවී සාකච්ඡා කිරීමම විප්ලවයක් බව කිව යුතුයි. එය රටට හිතකර ක‍්‍රමවේදයක් ද වූවා. සමහර ප‍්‍රශ්න අප අතර සාකච්ඡාවෙන් විසඳෙනවා.
එදා ඇති වූ රුසියානු විප්ලවයට ප‍්‍රතිචාරයක් ලෙස ෆැසිස්ට්වාදය පැමිණියා. ෆැසිස්ට්වාදය නැති කරන්න තවත් යුද්ධයකට යාමට සිදුවුණා. නමුත් අප එවැනි ක‍්‍රමයක් අනුගමනය කළ යුතු නැහැ.
මෛත‍්‍රීපාල සිරිසේන මහතාත්, අපත් සාකච්ඡා කර ගමන යනවා. ඇතැම් ස්ථානවලදී හිමින් සීරුවේ යන්න වෙනවා. සම සමාජ පක්ෂය එදා වේගයෙන් යන්නැයි කී විට ඞී.එස්. සේනානායක මහතා හෙමින්-හෙමින් යැයි පැවැසුවා. සමහර විට හෙමින් මෙන්ම වේගයෙන් යන්න වෙනවා. සියලූදෙනාම සාකච්ඡා කර ගමන යන්න තිබෙනවා.
අද පවතින තත්ත්වය ඇති කරන්න මාක්ස් වාදී පක්ෂවලින් කළ සේවය අමතක කළ යුතු නැහැ.
ඔක්තෝබර් විප්ලවයෙන් අදහස් ගෙන විවිධ දේශපාලන ආර්ථික ක‍්‍රමවේදයට සමාජ සාධාරණත්වය ගෙන යන්නේ කෙසේද?
එක්සත් ජාතික පක්ෂයේ අප 1963 කළුතර සම්මේලනයේදී එදා ඩඞ්ලි සේනානායක මහතා ප‍්‍රජාතන්ත‍්‍රවාදී සමාජවාදී ක‍්‍රමය ගෙන ආවා. ඉන්පසුව ජේ.ආර්. ජයවර්ධන මහතා මාක්ස්වාදයේ සමහර අදහස් එකතු කර ප‍්‍රජාතන්ත‍්‍රවාදී, සමාජවාදී ක‍්‍රමය කිසිදු පැකිලීමකින් තොරව ඉදිරියට ගෙන ගියා. ඒවා ඉවත් කළ යුතු යැයි සමහරුන් කිව්වා. එවැනි දේ තිබුණට කිසිදු වරදක් නැති බව මගේ අදහසයි.
රුසියානු ඔක්තෝබර් විප්ලවය නොතිබුණා නම් වර්තමානයේදීත් දකින්න තිබෙන්නේ වැඩවසම් සමාජය බව කිව යුතුයි.
ප‍්‍රජාතන්ත‍්‍රවාදය විශාල ලෙස ව්‍යාප්ත වූයේ විප්ලවයෙන් පසුවයි. ඉන්පසුව එංගලන්තයේ කාන්තා පිරිමි දෙපිරිසටම ඡුන්ද බලය ලැබුණා. 1931 වනවිට අපටත් ඒ අයිතිය ලැබුණා.
 අපත් මේ දේශපාලන වාසිය ඉදිරියට ගෙනයා යුතුයි. අප දිගුකාලීන ප‍්‍රජාතන්ත‍්‍රවාදී රටක් ලෙස පැවැතුණා. දැන් අප අලූත් වැඩසටහනක් ආරම්භ කර තිබෙනවා. තරගයක් නොව සියලූදෙනාම එකතු කරගෙන ඉදිරියට යන්නේ කෙසේදැයි යන්න සලකා බැලිය යුතුයි.
මේ ගමන සාර්ථක නොවුණොත් රට නැවත ජාතිවාදයේ හෝ ඒකාධිපතිවාදයේ හෝ සිරවිය හැකියි.
ඒ නිසා අපි මතවාද සාකච්ඡා කරමු. ඉදිරියට ගෙන යමු. ඉදිරියට යන මාර්ගය හදන විට ජනමතය ගොඩනැගිය හැකියි. ජනමතය නැතිව කිසිවක් කරන්න හැකියාවක් නැහැ.
එදා කොමියුනිස්ට් පක්ෂය පැවැසුවේ කුමක්ද? උද්ඝෝෂණ හා ප‍්‍රචාරය පිළිබඳවයි. ප‍්‍රජාතන්ත‍්‍රවාදී ක‍්‍රමය අනුවත් ප‍්‍රචාරණය ඉදිරියට යාමට අවශ්‍යයි.
අද දියුණු දේශපාලන ක‍්‍රම අපේ රටවල පවතින්නේ රුසියානු විප්ලවය නිසයි. එයින් වූ විපර්යාසය මෙන්ම සේවය අගය කරමු’’ යැයි ද අග‍්‍රාමාත්‍ය රනිල් වික‍්‍රමසිංහ මහතා තවදුරටත් පැවැසීය.
පෙබරවාරියේ සිට ඔක්තෝබරය දක්වා රුසියානු විප්ලවයේ උරුමය හා අද ශ්‍රී ලංකාව යන්නෙන් උත්සවයේ ප‍්‍රධාන දේශනය කළ මහාචාර්ය ජයදේව උයන්ගොඩ මහතා මෙසේ පැවැසීය.
‘‘රුසියානු විප්ලවයේ ශත සංවත්සරය අද මේ වසරේ සමරන්නේ සම්පූර්ණයෙන්ම පාහේ වෙනස් වූ ඓතිහාසික පසුබිමකය.
ලෝක ඉතිහාසයේ ගමන් මගෙන් ඉවත්වෙනු ඇතැයි දහනව වැනි සියවසේ සහ විසිවැනි සියවසේ මුල් භාගයේ සමාජවාදීන් සිතූ සහ අපේක්ෂා කළ ධනවාදී ක‍්‍රමය තවමත් පවතිනවා.
එහෙත් ධනවාදී ක‍්‍රමයේ සුජාතභාවය ගැන සහ එය දිගින් දිගටම මනුෂ්‍ය වර්ගයාටත් ලෝකයාටත් කරන හානිය ගැන කරන ප‍්‍රශ්න කිරීම් නැවතී නැහැ.
ආණ්ඩු ක‍්‍රම ප‍්‍රතිසංස්කරණ ක‍්‍රියාවලිය ඒ වගකීම නෛතික වශයෙන් බාරව සිටින මහජන නියෝජිතයන් අතර ඇති මතභේද සහ විවාදවල ගොදුරක් බවට පත්වෙමින් තිබෙන බව දැන් පැහැදිලියි.
මහජන නියෝජිතයන්ට ඒ සඳහා පාර්ලිමේන්තු ව්‍යවස්ථා සභාව නමැති අවකාශය තුළ එකඟවිය නොහැකි නම් ඉන් කියැවෙන්නේ කුමක්ද?.
ආණ්ඩුක‍්‍රම ව්‍යවස්ථා සම්පාදන කාර්යයේ වගකීම සහ පැහැදිලි තීරණයක් ගැනීමේ වගකීම මහජනයා වෙත පැවරිය යුතුය යන්නයි.
වෘත්තීය දේශපාලකයන් වන මහජන නියෝජිතයන් ඉටු කිරීමට අකමැති සහ ප‍්‍රතික්ෂේප කරන කාර්යය වන්නේ ප‍්‍රජාතන්ත‍්‍රවාදී දේශපාලන බලයේ උල්පත වන මහජනතාව වෙතට බාරදීමයි.
රටේ නායකයන් වන ජනපතිට සහ අගමැතිට ඇති වගකීම නරක ව්‍යවස්ථාවක නිර්මාණකරුවන් වීම නොවෙයි. වඩා හොඳ ආණ්ඩුක‍්‍රම ව්‍යවස්ථාවක බර සමසේ බෙදා ගැනීමයි. ඒ වගකීම් බෙදාගැනීම තවම සාර්ථක වී නැති බව පෙනෙනවා.’’
මාධ්‍යවේදී ගාමිණී වියන්ගොඩ මහතා:
‘‘රුසියානු විප්ලවයේ ඉතිහාසය සමරන්න අපට විශේෂ සුදුසුකමක් තිබෙනවා. ඒ වෙනස අඩු වැඩි වශයෙන් ලොව හැම අස්සක් මුල්ලකම රැව් දෙනවා.
මාක්ස්වාදයේ ප‍්‍රායෝගික පැත්තකට යාමට නොහැකි වුවත් එහි යම් සාධක ග‍්‍රහණය කර ගැනීමට අපට හැකි වී තිබෙනවා.’’
රුසියානු විප්ලවය සම්බන්ධ වාර්තාමය චිත‍්‍රපටයක් ද මෙහිදී ප‍්‍රදර්ශනය කෙරිණි.
ගයත‍්‍රි කේමදාස ප‍්‍රමුඛ සංගීත කණ්ඩායම සංගීතමය නාටකයක්ද, රවිබන්දු විද්‍යාපති ප‍්‍රමුඛ නර්තන කණ්ඩායම අභිරංගනයක් ද ඉදිරිපත් කළහ.
අපේ දරුවන් දැනුමෙන් උගත්කමින් සන්නද්ධ කිරීමේ වගකීම නොපිරිහෙළා ඉටුකරනවා.
අපේ රටේ දරුවන් දැනුමෙන් උගත්කමෙන් සන්නද්ධ කිරීමේ වගකීම රජයක් විදියට නොපිරිහෙලා ඉටුකරන බව ජනාධිපති මෛතී‍්‍රපාල සිරිසේන මහතා පසුගියදා (10) පොලොන්නරුවේදී ප‍්‍රකාශ කළේය.
අන්තර් ජාතික දැනුම වෙළඳපොළේ නවෝත්පාදන ආර්ථිකයේ පවතින විශාල ඉල්ලූම සඳහා අපේ තරුණ පරපුර යොමු කිරීම සහ ඔවුනට අවශ්‍ය මඟ පෙන්වීම කරන බවද ජනාධිපතිවරයා මෙහිදී පැවැසීය.
ජනාධිපති මෛතී‍්‍රපාල සිරිසේන මහතා මේ බව ප‍්‍රකාශ කළේ පොලොන්නරුව රාජකීය විද්‍යාලයේදි පසුගිය 10 වෙනිදා ආරම්භ වූ ‘‘රට වෙනුවෙන්  පිබිදෙන පුලතිසි යෞවනය’’ පොලොන්නරුව දිස්ති‍්‍රක් තරුණ කඳවුරේ සමාරම්භක උළෙල අමතමිනි.
පුරා දින 03ක් තිස්සේ මෙම තරුණ කඳවුර පැවැති අතර ඒ සඳහා පොලොන්නරුව දිස්ති‍්‍රක්කයේ තරුණ තරුණියෝ 3000කට අධික පිරිසක් සහභාගි වූහ.
රටේ ඉදිරි සංවර්ධන කි‍්‍රයාවලියට කාර්යක්‍ෂම ලෙස දායක විය හැකි පෞරුෂ වර්ධනයෙන් සහ නායකත්ව ගුණාංගවලින් හෙබි තරුණ පරපුරක් බිහිකිරීමේ අරමුණින් දීප ව්‍යාප්තව පැවැත්වීමට යෝජිත නායකත්ව කඳවුරු වැඩසටහනේ සමාරම්භක කඳවුර වූ මෙය ජනාධිපති මෛතී‍්‍රපාල සිරිසේන මහතාගේ උපදෙස් පරිදි ජනාධිපති ලේකම් කාර්යාලය සහ පොලොන්නරුව දිස්ති‍්‍රක් ලේකම් කාර්යාලය එක්ව සංවිධානය කර තිබුණි.
අද රටේ පවතින ප‍්‍රශ්නවලදී බොහෝ වෙලාවට දකින දේ විනය පිළිබඳ ප‍්‍රශ්නය බවත් විනයක් ඇති මිනිසුන් බිහිකිරීම  මෙම තරුණ කඳවුරේ එක් අරමුණක් බවත් කී ජනාධිපති මෛතී‍්‍රපාල සිරිසේන මහතා මේ රටේ සියලූ දේශපාලනඥයින් විනයක් ඇති දේශපාලනඥයින් විදියට හැසිරෙනවාද කියන කාරණය අප හමුවේ අද තිබෙන බවද ප‍්‍රකාශ කළේය.
එම නිසා අද මෙන්ම ඊයේත් පැවැති එම ප‍්‍රශ්නය හෙට දවසේ අවසන් කිරීම සඳහා අප සියලූ දෙනාම අධිෂ්ඨානශීලී විය යුතු යැයිද ජනාධිපතිවරයා කීවේය.
ජනාධිපතිවරයා උත්සවය අමතමින් මෙසේද පැවැසීය.
දිස්ත‍්‍රික්කයක තරුණයින් වෙනුවෙන් තෙදින තරුණ කඳවුරක් මේ රටේ පවත්වන පළමු අවස්ථාව වන්නේ මෙයයි. නිදහසෙන් පසු ලංකාවේ එකම දිස්ත‍්‍රික්කයක වත් විශාල තරුණ සංඛ්‍යාව නියෝජනයෙන් යුත් තෙදින තරුණ ක`දවුරක් පවත්වා නැහැ. ඒ අවස්ථාව ඔබට ලැබුණේ ඔබේ දිස්ත‍්‍රික්කයෙන් ඔබ රටේ ජනාධිපතිවරයෙක් පත්කර ගත් නිසයි. මෙවැනි තරුණ ක`දවුරක් සංවිධානය කිරීමට අවශ්‍ය සම්පත්, අනුග‍්‍රහය, කැපවීම ගත්විට ගුණාත්මක බවින් සහ උසස් ප‍්‍රමිතියකින් මේ කටයුත්ත කරන්න ආයතන රාශියක් අවශ්‍ය වෙනවා. ජනාධිපති ලේකම් කාර්යාලය, තරුණ කටයුතු අමාත්‍යාංශය නිපුණතා සංවර්ධන අමාත්‍යාංශය, රාජ්‍ය පරිපාලන අමාත්‍යාංශය, යුද නාවික ගුවන් ත‍්‍රිවිධ හමුදාව, පොලීසිය වැනි  ආයතනත් ක`දවුර ශක්තිමත් කරන්න අවශ්‍ය සම්පත් ලබාදෙන පෞද්ගලික ආයතන රාශියකුත් අපට උදව් කර තිබෙනවා, මුදල් සහ අනෙකුත් සම්පත් ප‍්‍රදානය කිරීමෙන්.  ඒ නිසා මම විශ්වාස කරනවා මේ තරුණ දරු පිරිස පින්වන්ත, භාග්‍යවන්ත පිරිසක්. ඔබ මෙන්ම මමත් වෙළේ, පැලේ, කමතේ, නියරේ ජීවිතයේ වැඩි අත්දැකීම් ලබපු කෙනෙක්. මම ආශිර්වාද කරනවා මේ පැමිණ සිටින පොළොන්නරුවේ දහස් සංඛ්‍යාත තරුණ පිරිස අතරින්, මේ රටේ අනාගත අගමැතිවරයෙක් සහ ජනාධිපතිවරයෙක් බිහිවේවා කියා.
නිවේදක මහතා පැවසුවා වසර 732 කට පසුව පොලොන්නරුවෙන් රාජ්‍ය නායකයෙක් බිහිවුණේ කියලා. ඒ නිසයි මම ප‍්‍රාර්ථනා කරන්නේ මේ තරුණ පිරිස අතරින් අනාගත රාජ්‍ය නායකයෙක් බිහිවේවා කියලා. මේ තරුණ ක`දවුර සකස්කළේ කරුණු ගණනාවක් මුල්කරගෙනයි. මේ සමාරම්භක උළෙලේදී ඔබ ප‍්‍රතිඥාවක් දුන්නා. ඒ ප‍්‍රතිඥාව මම කලින් කියවලා තිබුණෙත් නැහැ. මම කලින් අහලා තිබුණෙත් නැහැ. ඒ ප‍්‍රතිඥාවේ තිබුණා තමන් තමන්ට ආදරේ කරන්න කියලා. තමන් තමන්ට ආදරේ නොකර අනික් අයට ආදරේ කරන්න තමන්ට ශක්තියක් ගොඩනැගෙනවාද කියන කාරණය අපි අපේ හෘද සාක්ෂියෙන් අහන්න  ඕනෑ. අපි මව්පියන්ට ආදරේ කරනවා. දරුවන්ට ආදරේ කරනවා. ආදරවන්තියන්ට ආදරේ කරනවා. ආදරවන්තයාට ආදරේ කරනවා. පාරේ යන එන විට හමුවන අයට ආදරේ කරනවා. ආදරේ කියන දේ කෙළවරක් නැති නිමක් නැති දෙයක්. 
මම හිතනවා ඔබ ඔබේ ජීවිත කාලය තුළ ඔබට ආදරේ කරන්න ශක්තිය අවශ්‍යයද. ඒ ශක්තිය දෙන්න මුල් වන්නේ ඔබේ කායික හා මානසික සෞඛ්‍යය තත්ත්වයයි. ඒ නිසයි ප‍්‍රතිඥාව දෙනවිට කිව්වේ ඔබ මුලින්ම ඔබට ආදරේ කරන්න කියලා. ඔබ තරුණ පිරිස විදියට ලබාගත යුත්තේ දැනුමයි.
දැනුම උගත්කම තුළ පරිපූර්ණ වන තරුණ ප‍්‍රජාව තමයි රටක් ගොඩනගන්න අවශ්‍ය වන්නේ. කාර්යක්ෂම, අධිෂ්ඨානශීලී වූ ආත්ම ශක්තියක් ආත්ම අභිමානයක් ආත්ම ධෛර්යයක් ඇති ජනතාවක් බිහිවන්නේ එවිටයි. රාජ්‍යයක වගකීම මූලික වශයෙන්ම ඒ රටේ ජනතාව උගතුන් කිරීම. ඒ රටේ ජනතාව දැනුම්වත් භාවයෙන් පරිපූර්ණ කිරීමයි. රටේ ජනතාව ලෝකයේ තවත් රටක ජනතාවට දෙවෙනි නොවන ආකාරයට දැනුමෙන් අවබෝධයෙන් ශක්තිමත් කිරීම. ඒ උගත්කම සහ දැනුම එක්ක මූලික වශයෙන්ම ජීවිතය සමත්වෙන්න නම් විනයක් ඇති මිනිසෙක් බිහිවිය යුතුයි.
අද රටේ ජනතාවගේ විනය පිළිබ`ද ප‍්‍රශ්නයක් පෙනෙනවා. දේශපාලනඥයින් තුළ විනයක් තිබෙනවාද කියන කාරණාව අපි විමසිය යුතුයි. විනයේ ආදර්ශය රටට දෙන්න මේ රටේ සියලූ දේශපාලනඥයින් විනයක් ඇති දේශපාලනඥයින් ලෙස හැසිරෙනවාද කියන ප‍්‍රශ්නය ඊයෙත් තිබුණා. අදත් තියෙනවා. එය හෙට දවසේ අවසන් කර ගැනීම සඳහා අපි අධිෂ්ඨානශීලී විය යුතුයි. මේ රටේ රාජ්‍ය නිලධාරීන් තුළ විනයක් ගොඩනැගීම පිළිබඳව කතා කිරීමේදී අපි සතුටු වෙන්න  ඕනෑ යුද, නාවික, ගුවන් ත‍්‍රිවිධ හමුදාවන් වල මූලික පුහුණුවේ සිට වැදගත්වන්නේ විනයයි. යුද්ධයක් කරන්න වැදගත් අවශ්‍ය දේ විනයයි. ඒ තුළයි හමුදාව කළමනාකරණය වෙන්නේ. 
ලෝකයේ ඇතැම් රටවල්වල රජයන් විසින් මුළු රාජ්‍යයේ ජනතාව හමුදා  පුහුණුවකට ලක් කරනවා. සිංගප්පූරුව ගත්විට සිංගප්පූරුවේ පළමු පරිවර්තනය කළ නායකයා ලී ක්වාන් යූ සිංගප්පූරුවේ බලය ලබා ගැනීමත් සමගම වර්ෂ දෙක තුනක් වැනි කෙටි කාලයක් ඇතුළත රටේ සමස්ත ජනතාවට හමුදා පුහුණුවක් දුන්නා. ඒ පුහුණුව දීම තුළ ඔහු බලාපොරොත්තු වුණේ යුද්ධයක් කරන රණකාමී ජනතාවක් බිහිකිරීම නෙවෙයි. ඔහු බලාපොරොත්තු වුණේ රටේ සියලූ පුරවැසියන් විනයක් ඇති ජාතියක් ලෙස ගොඩනැගීමයි. 
ඒ නිසා සියලූ ක්ෂේත‍්‍රවල විනය පිරිහීම රටේ ඉදිරි සංවර්ධන ගමනට බාධාවක් වනවා. ඔබට අවශ්‍ය විශාල සම්පත් ප‍්‍රමාණයක් ලබාදීලා අපි මේ ක`දවුරෙන් බලාපොරොත්තු වන ප‍්‍රමුඛ අංශයක් වන්නේ විනයක් ඇති යහපත් තරුණ පිරිසක් අනාගතයේ ගොඩනැගීම. ඒ ස`දහා නායකත්වය දීමටයි අපි මෙලෙස කටයුතු කරන්නේ. මේ තරුණ ක`දවුරේ නායකයින් ඔබයි. මේ තරුණ ක`දවුර කළමනාකරණය කෙරෙන, දේශන පවත්වන, වැඩසටහන් මෙහෙයවන අය නොවෙයි නායකයන් වන්නේ. ඔබ පොලොන්නරුවේ තරුණ පිරිස් විදියට අනාගතයේදී රටේ සියලූ තරුණ පිරිස් වෙතට ආදර්ශයක් ඇති තරුණ පිරිස් විදියට වැඩකිරීමයි අපි ඔබෙන් බලාපොරොත්තු වන්නේ.
මේ දිස්ත‍්‍රික්කය සංවර්ධනය කිරීමේදී පිබිදෙමු පොලොන්නරුව වැඩසටහන, තුන් අවුරුදු සැලැස්ම මේ දිස්ත‍්‍රික්කයේ සෞඛ්‍යය, අධ්‍යාපන, වාරිමාර්ග, කෘෂිකර්ම, තරුණ කටයුතු, සමාජ සුබසාධන ආදී සියලූ ක්ෂේත‍්‍ර හරහා වැඩ කෙරෙනවා. 2018 x 19 වනවිට අපි බලාපොරොත්තුවෙනවා ලංකාවේ සංවර්ධනයේ ආදර්ශවත්ම දිස්ත‍්‍රික්කයක් බවට පොලොන්නරු දිස්ත‍්‍රික්කය පත්කරන්න.
අද ඔබ දකිනවා ගම්මානවල පාසල්වල නව ගොඩනැගිලි ඉදිවෙනවා. රෝහල්වල නව ගොඩනැගිලි ඉදිවෙනවා. අලූතෙන් පාරවල් ඉදිවෙනවා. විවිධ ක්ෂේත‍්‍රවල පරිවර්තනයක් ඇති වෙමින් තිබෙනවා. එසේ කරන්නේ අනෙක් දිස්ත‍්‍රික්ක වලට අසාධාරණයක් වන ලෙස නොවේ. මේ දිස්ත‍්‍රික්කයේ අතපසු වූ සංවර්ධනය කාර්යක්ෂම කිරීම තුළින් ලංකාවේ සංවර්ධනය වූ දිස්ත‍්‍රික්ක මට්ටමට මේ දිස්ත‍්‍රික්කය පත් කිරීමයි මෙහි අරමුණ වන්නේ. විශේෂයෙන් පළාත් මහ ඇමැති පේෂල ජයරත්න මහතා අධ්‍යාපන ක්ෂේත‍්‍රය ගොඩනගන්න ඉහළම ප‍්‍රමුඛතාවය දී තිබෙනවා. පොළොන්නරු දිස්ත‍්‍රික්කයේ විභාග ප‍්‍රතිඵල පිළිබඳව එතරම් සතුටු වෙන්න පුඑවන්කමක් නැහැ. ඒකට හේතු තියෙනවා. ගුරු හිඟය තිබෙනවා. බොහෝ පාසල්වල සම්පත් හිඟයක් තිබෙනවා. මම 2015 ජනාධිපතිවරයා වූ පසු මුලින්ම කළේ මේ දිස්ත‍්‍රික්කයේ පාසල්වලට කෝටි 23 ක ඩෙස් පුටු දුන්නා. කෝටි නවයකින් පටන් අරන් කෝටි 23 දක්වා ගියා.
ඒ පාසල් අංග සම්පූර්ණ කිරීම මේ වසරේ ආරම්භ කරනවා. මගේ ඉල්ලීමට අනුව සිංහල, දමිළ, මුස්ලිම් සියලූ දරුවන්ට එකට අධ්‍යාපනය ලබන්න සංහිදියාව ශක්තිමත් කරන පාසලක් ලැබෙනවා ඉන්දීය රජයෙන්. ඒවගේම වකුගඩු රෝගී අංශය ගත්විට මේ දිස්ති‍්‍රක්කය වගේම මුළු රටම බරපතළ තැනක තිබෙනවා. අපි චීනයෙන් කරපු ඉල්ලීමකට අනුව ලබන ජූලි මාසයේ සිට චීන රජයෙන් පරිත්‍යාග කරන විශේෂ ජාතික වකුගඩු රෝහල පොලොන්නරුවේ ආරම්භ කරනවා. පාසල් හැර ගොස් සිටින ඔබ වැනි පිරිස්, රැකියා නොකරන පිරිස්, ඉන්න පුලූවන්. ඒ අයට දැනුම ලබා දෙන්න ඒ අයට අංග සම්පූර්ණ පුස්තකාල  අනෙක් පැත්තෙන් වෘත්තීය අධ්‍යාපනය ලබාදෙන්න පහසුකම් තිබිය යුතුයි. මෙතන මහින්ද සමරසිංහ ඇමැතිතුමා ඉන්නවා. නිපුණතා සංවර්ධන හා වෘත්තීය පුහුණු අමාත්‍යාංශය මේ දවස් තුනේ මෙතන සිට ඔබට අවශ්‍ය මග පෙන්වාවි. අපි කතා කරන නවෝත්පාදන ආර්ථිකයක්. හරිත ආර්ථිකයක්. ඒ තුළ ගොඩනැගෙන  නව ජාතික ප‍්‍රබෝධයක්. අන්තර් ජාතික වෙළෙඳපොළට යවන්න අවශ්‍ය උගතුන්ගේ වෙළෙඳ පොළ අපි ජයග‍්‍රහණය කරන්න අවශ්‍යයි. අපිට ගෘහ සේවිකාවන් යවලා, හරි හම්බ කරන රටක් වෙන්න පුලූවන් කමක් නැහැ. අපි ඉතාම කෙටි කාලයක් තුළ එය අවසන් කරන්න අවශ්‍යයි. උගතුන්ගේ වෙළෙඳපොළ  අපි ජයග‍්‍රහණය කරන්න අවශ්‍යයි. ඒ සඳහා මේ රටේ වෛද්‍යවරු, ඉංජිනේරුවරු, ගණකාධිකාරිවරු, හෙද සේවයේ ඒවාගේම විවිධ තාක්ෂණික හා කාර්මික අංශවල පුහුණුව ලත් ඔබ වැනි  තරුණ පිරිස් වලට ලෝකයේ දැනුම වෙළෙඳ පොළේ නවෝත්පාදන ආර්ථිකයේ ඉතා ඉහළ ඉල්ලූමක් තියෙනවා.
ඒ සඳහා යොමු කිරීම අවශ්‍ය මග පෙන්වීම අපි රජයක් විදියට ලබාදීමයි මේ වන විට කරගෙන යන්නේ. මේ වසරේ නෙදර්ලන්තයේ ආධාර යටතේ විශ්ව විද්‍යාල මට්ටමක ජාතික මට්ටමේ වෘත්තීය පුහුණු අධ්‍යාපන ආයතනයක් පොලොන්නරුව දිස්ති‍්‍රක්කයේ ආරම්භ වෙනවා. මෙතන ඇමැතිතුමා ඉන්නවා. පසුගිය කාලය තුළ සාකච්ජා කරලා අපිට ඒ අධ්‍යාපන ආයතනය ලැබෙනවා. ඒවා පොලොන්නරු දිස්ති‍්‍රක්කයට පමණක් නොවෙයි ජාතික මට්ටමේ ආයතන. ඒ  සම්පත් ලබාදීම තුළ දරුවනේ, ඔබට අවශ්‍ය යහපත් ලෝකයක ඔබ බලාපොරොත්තු වන ඉතාමත් වැදගත් සමාජයක ගුණගරුක සමාජයක, විනය ගරුක සමාජයක විශිෂ්ට මිනිසුන් විදියට ගොඩ නැගෙන්නයි ඔබට අවශ්‍ය මගපෙන්වීම කරන්නේ. ඔබේ තිබෙන දක්ෂතා, ඔබට තිබෙන නිර්මාණශීලිභාවයන්, කුසලතාවයන් ඔබට තිබෙන ආත්මධෛර්ය, ආත්මශක්තිය සහ ආත්ම අභිමානය එක්ක ඓතිහාසික පොලොන්නරු පුරවරෙන් වසර දහස් ගණනක මහා ශ්‍රේෂ්ඨ කතාවෙන් පැවත එන  පරපුරක් විදියට ඒ මිනිිසාගේ ශ්‍රේෂ්ඨත්වය සමග මේ තරුණ දරුවන් ඔබ පොලොන්නරුව නොවෙයි මේ රට නොවෙයි  ඔබ මේ ලෝකය ජයග‍්‍රහණය කරන්න  ජාත්‍යන්තරයේ විශිෂ්ටයින් බවට පත් විය යුතුයි කියන එකයි අපේ ප‍්‍රාර්ථනාව  සහ ආශිර්වාදය වෙන්නේ.
ඒ සඳහා ඔබට අපි මග පෙන්වනවා. ඒ සඳහා අවශ්‍ය උපදේශනය අපි ලබාදෙනවා. ඔබ දිවුරුම් දුන් අවස්ථාවේ ප‍්‍රකාශ කළ ආකාරයට සැදී පැහැදී ඉදිරිපත් වී ඉදිරියට එන්න ඔබට ආත්ම අභිමානය ආත්මශක්තිය සමග ඔබ සැම විටම තමන් තමන්ට ආදරය කරන මිනිසෙකු  බවට පත්විය යුතුයි.
අද මත්ද්‍රව්‍ය ප‍්‍රශ්නය මුලූ ලෝකයම වෙලා ගෙන තියෙනවා. මත්ද්‍රව්‍ය ජාවාරම්කාර ව්‍යාපාරිකයින් ලෝකයේ ආණ්ඩු හදනවා. ලෝකයේ ආණ්ඩු පෙරළනවා. දේශපාලන පරිවර්තන කරනවා. ජාවාරම්කාරයින් සමහර ආණ්ඩු පාලනය කරනවා. 
අපේ රටත් වේගයෙන් මත්ද්‍රව්‍ය ව්‍යාප්ත වන රටක්. අපි දූපත් රාජ්‍යයක් විදියට මෙරටට නීති විරෝධී ලෙස මත්ද්‍රව්‍ය ගෙනඒම මහත් ප‍්‍රශ්නයක් වෙලා තියෙනවා. ඒත් දරුවනේ ඔබගේ කැපවීම, අධිෂ්ඨානය තුළ මම හිතනවා ඔබ සියලූ දෙනාම මත්ද්‍රව්‍ය වලින් නිදහස් වූ දරුවන් බව. මතට ඇබ්බැහි නොවූ අය බවට මම ඔබ කෙරෙහි විශ්වාසය තබනවා. මේ තෙදින තරුණ කඳවුර තුළ ඔබට පෙන්වන මඟපෙන්වීම තුළින් ඔබ ජීවිතය ජයගන්නා ආකාරය පෙන්වා දෙනවා. ඔබ මිනිසුන් අතර සැබෑ මිනිසෙක් වන්න, ප‍්‍රමුඛයින්ගේ ප‍්‍රමුඛයෙක් වන්න, විශිෂ්ටයන්ගේ විශිෂ්ටයෙක් වන්න ඔබ මතින් නිදහස් මිනිසෙක් වන්න අධිෂ්ඨාන කරගන්න. ඒ තමයි ජාතියේ අනාගතය වෙනුවෙන් කළහැකි එකම පරිත්‍යාගය වී තිබෙන්නේ.  මෙම වාණිජ සමාජයේ අපිට සිත යොමුවන්නේ අනවශ්‍ය දේවල් වලට තමයි. අපිට සුදුසු, නුසුදුසු දේ මොනවාද කියලා තෝරා බේරා ගැනීම වැදගත් වෙනවා. මේ රාජකීය විද්‍යාල භූමිය තුළ අධ්‍යාපනය ලද ශිෂ්‍යයෙක් විදියට වගේම පොලොන්නරු ලක්ෂඋයන ගමේ පාසලට ගිය ශිෂ්‍යයෙක් විදියට, තෝපාවැව මහා විද්‍යාලයට ගිය ශිෂ්‍යයෙක් විදියට අද ඔබ දකින ලෝකය එදා මටත් තිබුණා. ඒ ප‍්‍රාර්ථනා පිරි ලෝකයේ මන්ත‍්‍රීවරයෙක් වන්න, ජනපතිවරයෙක් වන්න ප‍්‍රාර්ථනා තිබුණේ නැහැ. එය ජීවිතයේ දෛවය හා දේශපාලනික කැපකිරීමක් ලෙසයි මට ලැබුණේ.   ඔබ අද දකින දේට වඩා එදා මම ගතකළේ ඉතා දුෂ්කර ජීවිතයක්. හරියට ප‍්‍රවාහන, සෞඛ්‍ය, අධ්‍යාපන ඇතුඑ පහසුකම් එදා තිබුණේ නැහැ. අද ඔබ විඳින පහසුකම් එදා අපිට තිබුණේ නැහැ. ඒ නිසා ඔබට ඔබේ අනාගතය සාර්ථක කරන්න, හොඳ තරුණයෙක් බිහිකරන්න, ඔබ සටන් කළ යුත්තේ ඔබ සමගයි. ඔබේ මගේ මාතෘභූමිය යහපත් කරන්නයි. ඔබටත් මටත් වටපිටාවේ තිබෙන ප‍්‍රශ්න එක සමාන වන්න පුඑවන්. නමුත් අපි මාතෘභූමියේ යහපත උදෙසා කැපවිය යුතුයි. මම මේ රටේ සියලූ මාධ්‍ය වලින් ඉල්ලා සිටින්නේ මාධ්‍ය තුළ පුඑවන් තරම් මේ රටේ තරුණ පරපුර ඇතුළු ජනතාව යහපත් කරන්න පුළුවන් දේවල් පෙන්වන්න කියලා. එක් එක් පුද්ගලික න්‍යාය පත‍්‍රවල නැතිව, එක් එක් දේශපාලන න්‍යාය පත‍්‍ර වල නැතිව රටක් ගොඩනගන්න මාධ්‍යයට වගකීම් රාශියක් තිබෙනවා. 
මේ දින තුනක තරුණ කඳවුර අවසානයේ ඔබ පැමිණියාට වඩා ඔබ යනවිට සාර්ථක මිනිසෙකු විය යුතුයි. මේ තරුණ කඳවුර හා එක්වූ ඔබට ඉදිරි මඟපෙන්වීම මේ දින තුනෙන් අවසන් කරන්නේ නැහැ. රජයේ සියලූ අමාත්‍යාංශ, පළාත් සභා, රාජ්‍ය නොවන ආයතන සියල්ල එක්ව මේ පැමිණි තරුණ පිරිස්වලට ජීවිත යහපත් කරන්න ප‍්‍රමුඛත්වයක් ලබාදෙනවා. මේ අවුරුද්දේ පොළොන්නරුව දිස්ත‍්‍රික්කයේ ඔබේ ස්වශක්තියෙන්, දැනුමෙන් කළහැකි කර්මාන්ත සඳහා මිලියන 1700ක් මේ දිස්ත‍්‍රික්කය පුරාවට ලබා දෙනවා. ඔබට හැකි රැුකියාවන්, නිර්මාණශීලි ව්‍යාපෘති ඇතිකරන්න ඔබට තිබෙන අඩුපාඩුකම් තිබෙනවා වෙන්න පුළුවන්. ජීවිතය ගොඩනගාගන්න බැරිව දුක් විඳිනවා වෙන්න පුළුවන්. එවැනි ඔබ සඳහා තමයි මේ දිස්ත‍්‍රික්කයට අපි මෙතරම් මුදලක් වෙන්කරලා තිබෙන්නේ. අපි බලාපොරොත්තු වෙනවා මූලික නියමු ව්‍යාපෘති වැඩසටහන් ආරම්භ කරලා ඔබට අවශ්‍ය ධෛර්ය හා ශක්තිය ලබාදෙන්න.
ඔබේ අනාගතය ඉතා වාසනාවන්තයි. ඔබ කිසිවිටෙක පසුපසට යන්න එපා. ඔබ සැමවිටම ඉදිරියට යන්න. ඔබ කිසිදු විටෙක පරාජිත හැඟිම් ඇතිකරගන්න එපා. කිසිවිටෙක නැතිබැරිකම ප‍්‍රශ්නයක් කරගන්න එපා. ඔබේ අත්දැකීම් මමත් මගේ ජීවිතය තුළ විඳපු කෙනෙක්. පොලොන්නරු දිස්ත‍්‍රික්කයේ විශාල වශයෙන් සිටින අහිංසක ගොවි මහතුන් ඇතුළු ජනතාවගේ අනාගතය සාර්ථක කරන්න අපි රජයක් විදියට කැපවෙනවා. ඒක අපේ රාජ්‍ය වගකීම වගේම පෞද්ගලිකව කැපවෙනවා.
ඒ නිසා මෙතැන සිටින සියලූ ජනතාවට ආශිර්වාද කරමින් මේ සඳහා වෙහෙස මහන්සි වූ සියලූ නිලධාරීන්ට හා ත‍්‍රිවිධ හමුදාවන්ට ස්තුතිය පළකරනවා. ඔබ සියල්ලටම තෙරුවන් සරණින් වාසනාවන්ත ජීවිතයක් ගතකරන්න හැකිවේවා ප‍්‍රාර්ථනා කරනවා. මේ කඳවුර මගින් ඔබ සියලූ දෙනාගේ ඉදිරි කටයුතු සාර්ථක කරගනිමින් මාතෘභූමිය ඉදිරියට ගෙනයමු කියලා ආයාචනා කරමින් මගේ කතාව අවසන් කරමි.
මේ උත්සවයේ පිළිගැනීමේ කතාව පොලොන්නරුව දිස්ත‍්‍රික් ලේකම් රංජිත් ආරියරත්න මහතා විසින් සිදුකරනු ලැබූ අතර තරුණ කඳවුර ප‍්‍රතිඥාව කියවීම වැලිකන්ද ප‍්‍රාදේශීය ලේකම් කොට්ඨාසය නියෝජනය කරමින් තරුණ  කඳවුරට සහභාගිවූ කේ.කේ. චාමර දේශපි‍්‍රය තරුණයා විසින් සිදුකරනු ලැබීය.
තරුණ කටයුතු රාජ්‍ය ඇමති  නිරෝෂන් පෙරේරා, ජනාධිපති ජ්‍යෙෂ්ඨ අතිරේක ලේකම් රෝහණ කීර්ති දිසානායක යන මහත්වරුද උත්සව සභාව ඇමැතූහ
ජාතික තරුණ සේවා සභාවේ නර්තන කණ්ඩායම් විසින් සහ සමාජ සේවා දෙපාර්තමේන්තුවේ වෘත්තීය පුහුණු ආයතනගත විශේෂ අවශ්‍යතා සහිත තරුණ තරුණියන් විසින් නර්තන අංග ඉදිරිපත් කරමින් උත්සව සභාව විචිත‍්‍රවත් කරනු ලැබීය.
පාර්ලිමේන්තුව නාඩගම් මඩුවක් කරන්න හදනවා - හර්ෂණ රාජකරුණා.
”රටේ ප‍්‍රශ්න විසඳීමට තිබෙන උත්තරීතරම ස්ථානයට පවා එක්සත් ජනතා නිදහස් සන්ධානයේ ප‍්‍රශ්න ඉදිරිපත් කරමින් ඒකාබද්ධ විපක්ෂය පාර්ලිමේන්තුව නාඩගම් මඩුවක් කිරීමට උත්සාහ ගන්නේ යයි’’ එක්සත් ජාතික පක්ෂ කොළඹ දිස්ති‍්‍රක් පාර්ලිමේන්තු මන්තී‍්‍ර මුජිබර් රහුමාන් මහතා සිකුරාදා (10) කොළඹ පැවැති ප‍්‍රවෘත්ති සාකච්ඡාවේදී පැවැසීය.
”අධිකරණයකදී විනිශ්චයකාරවරයාට අවනත වන්නාක් මෙන් පාර්ලිමේන්තුවේදී කතානායකවරයාට අවනතවීම පාර්ලිමේන්තු සම්ප‍්‍රදාය බව කී හෙතෙම, අද වනවිට ඒකාබද්ධ විපක්ෂය පාර්ලිමේන්තු න්‍යාය පත‍්‍රය පවා අවුල් කරමින් මහජන වගකීම අත්හළ පිරිසක් බවට පත්ව ඇතැයි අවධාරණයෙන් ප‍්‍රකාශ කළේය.
”දිනේෂ් ගුණවර්ධන මන්තී‍්‍රවරයාට පාර්ලිමේන්තුව තහනම් කිරීමේ තීන්දුව ගැනීමට කතානායකවරයා පියවර ගත්තේ ඉවසීමේ සීමාවේ කෙළවරට පැමිණ යයි ද, එය මීට පෙර ගත යුතුව තිබූ තීන්දුවක් යයි ද මන්තී‍්‍රවරයා පැවැසීය.
පිටකෝට්ටේ ”සිරිකොත” එක්සත් ජාතික පක්ෂ මූලස්ථානයේ පැවැති ප‍්‍රවෘත්ති සාකච්ඡාවේදී තවදුරටත් අදහස් දැක්වූ මුජිබර් රහුමාන් මහතා මෙසේ ද කීය.
”වීමල් වීරවංශගේ ජාතික නිදහස් පෙරමුණට එක්සත් ජනතා නිදහස් සන්ධානයෙන් ඉවත්වෙන්න  ඕනෑ යයි මුලින් කීවා. එතකොට එජනිස ලේකම් මහින්ද අමරවීර මහතා ඊට ඉඩ දුන්නා. ඊට පසු ඒ පාරෙම යමින් ඒක පාර්ලිමේන්තුවේ වෙනම පක්ෂයක් හැටියට පිළිගන්න යයි කතානායකතුමාගෙන් ඉල්ලූවා. කතානායකතුමා එය ප‍්‍රතික්ෂේප කළා. මොකද, ජානිපෙ එක්සත් ජනතා නිදහස් සන්ධානය යටතේ මැතිවරණයට තරග කළා මිස තනිව තරග කළේ නැහැ. මේ ඉල්ලීම පක්ෂ නායක රැස්වීමේදී ද ප‍්‍රතික්ෂේප කෙරුණා. මේ කරුණු හොඳින්ම දන්නා දිනේෂ් ගුණවර්ධන මන්තී‍්‍රවරයා කතානායක තීන්දුව අභියෝගයට ලක් කරමින් හැසිරුණු ආකාරය අප‍්‍රසන්නයි.
එක්සත් ජනතා නිදහස් සන්ධානයත්, එක්සත් ජාතික පෙරමුණත් හැරුණු විට මැතිවරණයේදී වෙනම තරග කළේ ජනතා විමුක්ති පෙරමුණ, දෙමළ ජාතික සන්ධානය හා ඊ.පී.ඞී.පී. යන පක්ෂය පමණයි. එජනිස පාර්ලිමේන්තු කණ්ඩායම් නායක හැටියට පත් කෙරුණේ නිමල් සිරිපාල ද සිල්වා මහතායි. එහි නියෝජ්‍ය නායකත්වයට දිනේෂ් ගුණවර්ධන මහතා පත් කෙරුණා.
විනය විරෝධි හැසිරීම නිසා දිනේෂ් ගුණවර්ධන මහතාට පාර්ලිමේන්තුව සතියකට තහනම් වූ පසුව ඒ තැනට ඩලස් අලහප්පෙරුම පත් කරන්නැයි ඒකාබද්ධ විපක්ෂය කතානායකතුමාගෙන් ඉල්ලීමක් කළා. මේ ඉල්ලීම කළ යුත්තේ එක්සත් ජනතා නිදහස් සන්ධාන ලේකම්ට මිස තමාට නොවන බව කතානායකවරයා කියද්දී ඩලස් කළේ ලොකු අඳෝනාවක් ඉදිරිපත් කිරීමයි.
ඇත්තටම මෙවැනි අවස්ථාවක ඩලස් අලහප්පෙරුම මහතා කළ යුතුව තිබුණේ කුමක්ද? ප‍්‍රශ්නය තමන්ගේ පක්ෂ නායකයා වූ මෛතී‍්‍රපාල සිරිසේන ජනාධිපතිතුමාට ඉදිරිපත් කිරීමයි. ඇතුලට යන්න බැරි නම් ජනපති මැඳුරේ එළියට වෙලා අඬ අඬා හරි කියන එකයි. පාර්ලිමේන්තුව තිබෙන්නේ එක්සත් ජනතා නිදහස් සන්ධානයේ ප‍්‍රශ්න විසඳන්න නොවෙයි. රටේ ප‍්‍රශ්න විසඳන්නයි. ඩලස් අලහප්පෙරුමලා කතා කරද්දී නම් සියල්ල දත්! හැබැයි මේකවත් තේරෙන්නේ නැහැ. උසාවියේ විනිශ්චයකාරතුමා තීන්දුවක් දුන් විට එය හරි වුණත්, වැරැදි වුණත් අප පිළිගන්නවා. පාර්ලිමේන්තුවේ කතානායක තීන්දුවත් ඒ වගෙයි. කතානායක තීන්දුව නොපිළිගන්නවා නම් ඊළඟට කළ යුත්තේ කතානායකවරයාට එරෙහිව විශ්වාසභංගයක් ගෙන ඒමයි.
ඒකාබද්ධ විපක්ෂය යහ පාලන ආණ්ඩුව පත් වූ දවසේ සිට පාර්ලිමේන්තුවේ පළමු පැය දෙක උදේ වරුවම භාවිත කළේ පාර්ලිමේන්තු කි‍්‍රයාදාමයට බාධා පමුණුවන්නයි. කතානායකතුමාට නොයෙක් ප‍්‍රශ්න මතුකරමින් සභාව ගෙන යෑමට බැරි තැනට පත් කළා. එක් අවස්ථාවක මට පහරදීමට උත්සාහ කළා. අපේ මන්තී‍්‍රවරයකුට පහර දුන්නා. මේ කටයුතු කළේ ඉතාම සැලසුම් සහගතව හා හිතාමතාමයි.
කතානායකතුමන් මේ තීන්දුව ගත යුතුව තිබුණේ මීට බොහෝ පෙර බව අපේ විශ්වාසයයි. එසේ වූවානම් ඒකාබද්ධ විපක්ෂය මේ තරම් පිස්සු නටන්නේ නැහැ. අපත් අවුරුදු විස්සක් පාර්ලිමේන්තුවේ විපක්ෂයේ සිටියා. අප කවදාවත් මෙහෙම හැසිරුණේ නැහැ. වැරැදිලාවත් එදා විපක්ෂයේ සිටිමින් අප මේ භූමිකාව රඟ දැක්වූවා නම් අද ඒකාබද්ධ විපක්ෂයේ සිටින පිරිස් එදා මොනවා නොකියාවිද?
දිනේෂ් ගුණවර්ධන කියන්නේ හොඳ දේශපාලන පසුබිමකින් යුත් පවුලකින් පැවත ආ මන්තී‍්‍රවරයකුටයි. හැබැයි මේ අවස්ථාවේ ඔහු හැසිරුණේ මොන්ටිසෝරි ළමයකු වගෙයි. කතානායකතුමා ඉදිරියේ මෙහෙම හැසිරෙනවා නම් ගමට ගියාම කොහොම හැසිරේවිද?
දිනේෂ් වෙනුවෙන් දැන් ඩලස් බොරුවට කෑ ගැහුවාට දිනේෂ් එළියට දාද්දී ඊට විරුද්ධව ඡුන්දය දෙන්නවත් ඩලස් පාර්ලිමේන්තුවේ හිටියේ නැහැ.
අද වනවිට බන්දුල ගුණවර්ධන බොරුවේ උපත බවට පත්ව සිටිනවා. වරාය නගරය චීනයට සින්නක්කර දී නැතැයි මුලදී ඔහු කිව්වා. පසුව මාධ්‍යවේදියකුම ඊට අදාළ ගිවිසුම ගෙනැත් පෙන්නුවාම ඒක දැනගෙන හිටියේ නැහැ කිව්වා. ඊට කලින් 2,500කින් කන්න පුළුවන් කිව්වා.
ඊයේ - පෙරේදා බැඳුම්කර ජනපති කොමිසමටත් බොරු කියා සමාව අයැදින්නත් වුණා. බන්දුල ගුණවර්ධනලා හිතන්නේ ජනතාවට බොරු කියා හරි බලයට එන්න හැකියි කියලයි.
මා උසස් පෙළට ටියුෂන් ගියේ බන්දුල ගුණවර්ධන මහතා ළඟටයි. එහෙත් මා අපේක්ෂා කළ සාමාර්ථය ලබා ගැනීමට මට නොහැකි වුණා. මට එහෙම වුණේ එදත් අද වගේම අපට බොරු උගැන්නුව නිසා දැයි අද මට හිතෙනවා.
බැඳුම්කර ප‍්‍රශ්නය ආන්දෝලනාත්මක කරුණක් බව රටම දන්නවා. සියලූ දෙනාගේ ඉල්ලීම පිට ජනාධිපතිවරයා කොමිසම පත් කළේ ඒ නිසයි. හැබැයි බන්දුල ගුණවර්ධන ජනමාධ්‍ය ඉදිරියට ඇවිත් මහ බැංකුවේ මහ දවාලේ වෙච්ච මහ කොල්ලය යයි කියලා කෑ ගහද්දී මිනිසුන්ට වුණත් හිතෙන්නේ ටී පනස් හය අරගෙන කණ්ඩායමක් පැනලා කළුතරදී සමයං මැරුවා වගේ ඔපරේෂන් එකක් දීලා කියලයි.
බන්දුලට දැන් හැට පැනලා. ඒ නිසා එක්ස්පයර් වෙන්න ළඟයි. මෙච්චර පරණ මනුස්සයකු අවසාන කාලයේ දේශපාලන  අන්දරේ කෙනෙකුවීම ගැන ගෝලයකු හැටියට මටත් දුකයි. මොවුන් බොරු පිට බොරු කියමින් සියලූ ආකාරයෙන් උත්සාහ කරන්නේ යහ පාලන ආණ්ඩුව ගත් ජයග‍්‍රහණ ආපිට හරවන්නයි. කිසි දේකින් යහ පාලනය ආපස්සට හැරවෙන්නේ නැති බව පැහැදිලිවම කිව යුතුයි.’’
ගම්පහ දිස්ත‍්‍රික් එජාප පාර්ලිමේන්තු මන්ත‍්‍රී හර්ෂණ රාජකරුණා මහතා මෙසේ කීය.
‘‘ආණ්ඩුව අපහසුතාවට පත් කිරීමේ අරමුණෙන් ඒකාබද්ධ විපක්ෂය පාර්ලිමේන්තු කි‍්‍රයාදාමය අවුල් කරන්න කටයුතු කරන්නේ දැන් කාලයක සිටයි. දිනේෂ් ගුණවර්ධන මහතා අර තරම් කලබලයෙන් කෝප වෙලා කෑ ගැහුවේ හිරේ වැටුණු වීරවංශගේ පක්ෂය වෙනම පක්ෂයක් කරන්න කියලයි. මේක ජාතික ප‍්‍රශ්නයක්ද?
අනෙක් අතට එයට විසඳුමක් දීමට සාධාරණ කාලයක් දෙන්න හදද්දී කරු ජයසූරිය මැතිතුමාට වාග් ප‍්‍රහාර එල්ල කර කතානායක තීන්දුව අභියෝගයට ලක් කළා. එපමණක් ද නොවෙයි. සභා ගැබෙන් ඉවත් වන්න නියෝග කළ පසුත් ඊට අවනත නොවී නොනැගිට සිටියා. මේ හැසිරීම දකිද්දී නවක මන්ත‍්‍රීවරුන් හැටියට අපට ලැජ්ජයි. ජ්‍යෙෂ්ඨයන් මෙහෙම හැසිරෙද්දී  අපට ගම්වලට යන්න ලැජ්ජයි.
ඒකාබද්ධ විපක්ෂය නටන නාඩගමේ ප‍්‍රධාන චරිතය බවට අද බන්දුල ගුණවර්ධන මන්ත‍්‍රීවරයා පත්ව සිටිනවා. ආර්ථික විද්‍යාඥයකු හැටියට පෙනී සිටිමින් කිසි කෙනකුට නොතේරෙන අමුතුම වචන කියමින් ටොම් පච වැපිරීම අද ඔහුගේ කාර්ය භාරය බවට පත්වෙලා.
70 දශකයේදී ටොම් පචයා චිත‍්‍රපටයේ විමල් කුමාර ද කොස්තා මහතා රඟපෑවාට වඩා හොඳට අද ඒ චරිතය බන්දුල ගුණවර්ධන කරනවා. හැබැයි අන්තිමේදී බැඳුම්කර ජනපති කොමිසමටත් ටොම් පච කියලා මාට්ටු වෙලා සමාව ගන්නත් ඔහුට සිදු වුණා.
පාර්ලිමේන්තුවේ ප‍්‍රවෘත්ති සාකච්ඡුා පැවැත්වීමට කමිටු ශාලාවක් ගත හැක්කේ කැබිනට් ඇමැතිවරයකුට හෝ පක්ෂ නායකයකුට හෝ පමණයි. ඒකාබද්ධ විපක්ෂයට පාර්ලිමේන්තුවේ කමිටු ශාලා ලැබුණේ දිනේෂ් ගුණවර්ධන මහතා එක්සත් ජනතා නිදහස් සන්ධානයේ නියෝජ්‍ය නායකයකු නිසයි. එහෙත් දිනේෂ් ගුණවර්ධනට පාර්ලිමේන්තුව තහනම් වූ විට මන්ත‍්‍රීවරුන්ට කමිටු ශාලා වෙන් කරන්න බැහැ.
ආණ්ඩු පක්ෂයේ වුණත් අප පවා ඒ සම්ප‍්‍රදායට යටත් වෙනවා. හැබැයි ඒකාබද්ධ විපක්ෂය තමන්ට සුපුරුදු ගොබෙල්ස් න්‍යායෙන් පෙරේදා කළේ කුමක්ද? පාර්ලිමේන්තුවේ තමන්ට දේශපාලන  නිදහස නැතැයි කියා පෙන්වීමට පාර්ලිමේන්තු රථ ගාලෙත් ප‍්‍රවෘත්ති සාකච්ඡාව පැවැත්වීමයි. හොඳ වෙලාවට ඒ අවස්ථාවේ වැස්සේ නැහැ. නැතිනම් මේ කරන බොරුවට හෙණ ගහනවා.
මගේ පාලනය කාලයේදී වෙඩි හඩ ඇසුණේ උතුරේ පමණක් යයි ද අද දකුණෙත් වෙඩි හඬ ඇසෙනවා යයි ද මහින්ද රාජපක්ෂ පවසා තිබුණා. හැබැයි මේ කතා පිළිගන්න රටේ මිනිස්සු මැරිලා ඉපදිලා නැති බව එතුමා දැනගන්න  ඕනෑ.
ඇත්ත ලියපු මාධ්‍යවේදීන්ට රාජපක්ෂ ආණ්ඩුවෙන් සලකපු හැටි, ආණ්ඩු විරෝධී මතය දරපු දේශපාලන ක‍්‍රියාධරයන්ට එක්සත් ජාතික පාක්ෂිකයන්ට සලකපු හැටි රටම දන්නවා. ආරක්ෂක අංශවල අහිංසක මිනිසුනුත් යොදාගෙන ඒ කාලේ රාජ්‍ය ත‍්‍රස්තවාදයක් ගෙනගිය හැටි වසර දෙකකින් අමතක වෙන්නේ නැහැ. එතුමාට එහෙම වීමට නම් අමතක වීමේ රෝග තත්ත්වයක්ම වෙන්න  ඕනෑ.
මාධ්‍ය හමුව අවසානයේදී මාධ්‍යවේදීන් නැගූ ප‍්‍රශ්න හා මුජිබර් රහුමාන් මන්ත‍්‍රීවරයා එවාට දුන් පිළිතුරු මෙසේය.
ප‍්‍රශ්නය: රට පාලනය කරන්නේ ජනපතිවත් අගමැතිවත් නොවන බවටත් බුද්ධි අංශ විනාශ කරන බවටත් අතුරලියේ රතන හිමියන් චෝදනා කරනවා. රතන හිමියන් කියන්නේ ආණ්ඩු පක්ෂ මන්ත‍්‍රීවරයකුටයි. උන් වහන්සේ නගන චෝදනා ඒකාබද්ධ විපක්ෂයේ කතා මෙන් බැහැර කළ හැකිද?
පිළිතුර: රතන හිමියන්ට පෞද්ගලික මතයක් තිබෙනවා. එය කණ්ඩායම් රැස්වීම්වලදීත් ඉදිරිපත් කරනවා. අපට ඒ ගැන ගැටලූවක් නැහැ. රාජපක්ෂ පාලන කාලයේදී උන්වහන්සේට මෙවැනි ප‍්‍රකාශ කිරීමට ඉඩලැබුණේ නැහැ. අද උන්වහන්සේත්  ප‍්‍රජාතන්ත‍්‍රවාදී නිදහස භුක්ති විඳිනවා. බුද්ධි අංශ විනාශ කරන බවට නගන චෝදනා අප කිසිසේත් පිළිගන්නේ නැහැ. වෙනම මතයක් දැරීමට උන්වහන්සේට ඇති අයිතිය නම් අප පිළිගන්නවා.
ප‍්‍රශ්නය: ඒකාබද්ධ විපක්ෂය මේ තරම් දුරට පාර්ලිමේන්තුවේ කටයුතුවලට බලපෑම් කරන තැනට ආවේ කතානායකතුමන් අසීමිතව ඉවසීම නිසා නොවේද?
පිළිතුර: කතානායකතුමා ඉතාම නිවුණු චරිතයක් හිමි පුද්ගලයෙක් වනවා. ඒ නිසා එතුමා නොසෑහෙන්න ඉවසුවා. සමහර රටවල පාර්ලිමේන්තු මන්ත‍්‍රීවරුන් එළියට දාන්නේ පොලිසියෙන් ඇවිල්ලා කොලර් එකෙන් අල්ලලායි. මේ විදියට ගියොත් අපේ රටෙත් එහෙම වේවිදැයි අප දන්නේ නැහැ. කොහොම වුණත් කතානායකතුමාට මේ දේ කරන්න තිබුණේ මීට පෙර යයි අපිත් හිතනවා.’
පක්ෂයේ ශක්තිය කෙසේදැයි කාන්තා දින සමරුවට පැමිණි කාන්තාවන් පෙන්නුම් කළා.
ශ්‍රී ලංකා නිදහස් පක්‍ෂය සමඟ සිටින ජන බලවේගය අදෘෂ්‍යමාන එකක් බවත්, කිසිම අවස්ථාවක පක්‍ෂයේ ශක්තිය අඩු තක්සේරුවකට නොයා යුතු බව කාන්තා දින සැමරුමට ආ කාන්තාවන් පෙන්නුම් කළ බවත් ජනාධිපති මෛත‍්‍රීපාල සිරිසේන මහතා ඊයේ (9) පැවසීය.
ශ්‍රී ලංකා නිදහස් පක්‍ෂය යනු වැටි වැටී නැගිටිමින් ඉදිරියට ගොස් අධිෂ්ඨානශීලීව අවශ්‍ය ඉලක්කය කරා යන දේශපාලන ව්‍යාපාරයක් බව කී ජනාධිපතිවරයා අනාගතයේදී පක්‍ෂය ජයග‍්‍රහණය කිරීම සඳහා ඉතා අත්‍යවශ්‍ය දේ වන්නේ පිරිසිදු දේශපාලන ව්‍යාපාරය බව ද සඳහන් කළේය.
කිසිම දේශපාලනඥයකුට හෝ රාජ්‍ය නිලධාරියකුට, වැරැදි, වංචා, දූෂණ කර නිදහසේ සිටීමේ හැකියාවක් නැති බවත් මහජනතාව ඒවා අනිවාර්යයෙන් හඳුනා ගන්නා බවත් ජනාධිපතිවරයා එහිදී ප‍්‍රකාශ කළේය.
ජනාධිපති මෛත‍්‍රීපාල සිරිසේන මහතා මේ බව පැවසුවේ කොළඹ, ඩාර්ලි පාරේ පිහිටි ශ්‍රී ලංකා නිදහස් පක්‍ෂ මූලස්ථානයේදී ඊයේ (9) පැවති ජාත්‍යන්තර කාන්තා දින සැමරුම් උළෙලේ ප‍්‍රධාන ආරාධිතයා ලෙස එක්වෙමිනි.
ශ්‍රී ලංකා නිදහස් පක්‍ෂ කාන්තා පෙරමුණ මගින් සංවිධානය කර තිබූ මෙම කාන්තා දින සැමරුම ‘ඇගේ සවිය පක්‍ෂයට හා රටට’ යන තේමාව යටත් පැවැත්විණි.
පක්‍ෂයේ කාන්තා පෙරමුණේ ජ්‍යෙෂ්ඨතම සාමාජිකාවක වන හිටපු නාගරික මන්ත‍්‍රිනි සෝමා පෙරේරා මහත්මියට සමරු තිළිණයක් පිරිනැමීම හා ශ්‍රී.ල.නි.ප කාන්තා පෙරමුණේ ”ෆේස් බුක්” පිටුව එළිදැක්වීම එහිදී ජනාධිපතිවරයා අතින් සිදුකෙරිණි.
කාන්තාවන් වෙනුවෙන් වූ යෝජනා තුනක් ද එහිදී ඉදිරිපත් කෙරිණි.
මේ සඳහාපක්‍ෂ මූලස්ථානයේ පස්වන මහලේ පිහිටි ශ‍්‍රවණාගාරයට දැරිය නොහැකි තරම් කාන්තාවන් පිරිසක් පැමිණ සිටි අතර ඔවුන් පහළ මාලවල මෙන්ම පක්‍ෂ මූලස්ථානයෙන් පිටතද රැඳී සිටිනු දක්නට ලැබිණි.
එහිදී අදහස් දැක්වූ ජනාධිපති මෛත‍්‍රීපාල සිරිසේන මහතා මෙසේ ද කියා සිටියේය.
‘‘අද ජාත්‍යන්තර කාන්තා දිනය වෙනුවෙන් ශ්‍රී ලංකා නිදහස් පක්‍ෂයේ කාන්තා සංවිධානය පවත්වන මෙම වැදගත් උත්සව සභාවට පැමිණෙන්නට ලැබීම ගැන මම ඉතාමත්  සතුටු වෙනවා. ශ්‍රී ලංකා නිදහස් පක්‍ෂයත්, කාන්තාවත්, මේ රටේ දේශපාලනයත් යන මේ සියල්ල ගත් විට සාමූහිකත්වය හා පොදු වගකීම් තුළ අපේ දේශපාලන ඉතිහාසයේ කතා කළ හැකි කරුණු රාශියක් තිබෙනවා.
ලොව ප‍්‍රථම අගමැතිනිය ලෙස සිරිමාවෝ බණ්ඩාරනායක මැතිණියගේ සම්ප‍්‍රාප්තිය සමඟ ලෝකයේම අවධානය ශ්‍රී ලංකාව වෙත යොමුවුණා. මේ කාන්තා නායකත්වය තුළ මේ රටේ රාජ්‍ය නායකත්වය නිර්මාණයවීමත්, එතුමිය තැබූ වාර්තාවත් සමඟඅපේ රටට දේශපාලන වශයෙන් මෙන්ම කාන්තාවන්ගේ ගමන් මග පිළිබඳ පරිවර්තනීය යුගයක ආරම්භයත් සිදුවුණා. කාන්තා දිනය, කාන්තා වැඩසටහන්, කාන්තා කාර්යාංශ, කාන්තා අමාත්‍යාංශ, මෙන්ම කාන්තාවන් සඳහාවිවිධ ව්‍යාපෘති සංවිධාන අපේ රටේ මෙන්ම ලෝකයේ බොහෝ රටවල තිබෙනවා.
මෙලෙස කාන්තාවන් සඳහාවෙන් වූ දේ තිබුණත් පිරිමින් සඳහාඑවැනි සංවිධාන නිර්මාණය වී නැහැ. එයට හේතුව කාන්තාව සතු වගකීම, වරප‍්‍රසාද, අයිතීන් සහ කාන්තාවගේ ගමන් මග තුළ සමාජයේ ප‍්‍රශ්න රාශියක් තිබීමයි. ලෝකයේ එක් එක් සංස්කෘතීන් ලෙස ගත්විට, ලෝක දේශපාලනය තුළ, දේශපාලන ලෝකයේ වසර දහස් ගණනක ඉතිහාසය පිළිබඳ කතා කරන විට කාන්තාවට හිමි ස්ථානය ලැබුණාද යන ප‍්‍රශ්නය ලෝක ප‍්‍රජාව තුළම තිබෙනවා.
එක්සත් ජාතීන්ගේ සංවිධානයේ සිට අන්තර්ජාතික සංවිධාන, ලෝකයේ කාන්තාවන් සඳහාබිහිවූ වෙනත් ජාත්‍යන්තර සංවිධාන මෙන්ම ප‍්‍රජාතන්ත‍්‍රවාදී සමාජයන් තුළ බිහිවන රාජ්‍ය පාලන ක‍්‍රම තුළත්, ආණ්ඩුක‍්‍රම ව්‍යවස්ථාවේ සිටත් කාන්තාවන්ට ඇති අයිතීන් සහ වරප‍්‍රසාද පිළිබඳව නීති ඇතුළත් කරන්න අවශ්‍ය වුණේ ඒ නිසයි.
අපේ රට මෙන්ම ලෝකය වශයෙන් ගත්විට කාන්තාවගේ ගමන් මගේ අභියෝග රාශියක් තිබෙනවා. එක් පැත්තකින් ගෝත‍්‍රික සමාජයන් මෙන්ම අනෙක් පැත්තෙන් ආගමික සමාජයන්, ඇතැම් රාජ්‍ය පාලනයන් තුළ කාන්තාව නොසලකා හැරීම නිසා තමයි ප‍්‍රජාතන්ත‍්‍රවාදී සමාජය තුළ සැමවිටම කාන්තාව වෙනුවෙන් හඬක් නැගෙන්නේ සහ වැඩසටහන් ක‍්‍රියාත්මක වෙන්නේ.
කාන්තාව ගැන කතා කරන විට ප‍්‍රධාන වශයෙන්ම එන වචනය වන්නේ මාතෘත්වයයි. මාතෘත්වය තුළ කාන්තාවගේ ආදරය, සෙනෙහස, දයාව, කරුණාව යන සියල්ල පිළිබිඹු වෙනවා. මවගෙන් ලැබෙන සුරක්‍ෂිතභාවය, ආදරය සහ සෙනෙහස ලොව ප‍්‍රබලම ආදරය හා සුරක්‍ෂිතභාවය බව ඔබ අප කවුරුත් දන්නවා. ඒ නිසා සමාජවේදීන්, සමාජ විද්‍යාඥයින් පවසන පරිදි කාන්තාවන්ට සමාජයේ ප‍්‍රධාන වගකීම් පැවරීමේදී ලැබෙන නායකත්වය තුළ සැමවිමට ආදරය, කරුණාව සහ දයාව මූලික වශයෙන් එක්වන බව පවසනවා.
අපි නිර්මාණය කරන සමාජයක් තුළ අපේ රට තුළත්,  ලෝකයත් ගත්විට කාන්තාව පිළිබඳ වැඩි අවධානයක් යොමුවීම අවශ්‍යයි. ඒ වගේම ප‍්‍රජාතන්ත‍්‍රවාදී දේශපාලන රටාවන් තුළ කාන්තාවට දී ඇති ස්ථානය ගත්විට සංවර්ධනය වූ රටවල තත්ත්වය ඉතා විශිෂ්ටයි. කැනඩාව වැනි රටක් ගත්විට ඇමැති මණ්ඩලයෙන් භාගයක් කාන්තාවන්. ලෝකයේ බොහෝ රටවල කාන්තාවන් රාජ්‍ය පාලනයට ගැනීම පිළිබඳව ව්‍යවස්ථාවට ඇතුළත් කර විශාල ශක්තියක් දී තිබෙනවා. අපේ රජයත් පසුගිය දිනවල පළාත් පාලන ආයතනවල පවත්වන මැතිවරණවලදී කාන්තා නියෝජනය වැඩිකිරීම පාර්ලිමේන්තුවේ නීතියක් ලෙස සම්මත කර ගත්තා.
අපේ රටේ වඩාත් පිරිසුදු දේශපාලනයක්, සමාජශීලී, අවංක දේශපාලනයක් සඳහාකාන්තාවගේ සහභාගීත්වය අදට වඩා හෙට දවසේදී ඉතා වැදගත් වෙනවා. ශ්‍රී ලංකා නිදහස් පක්‍ෂයේ කාන්තා සංවිධාන පිළිබඳව පසුගිය දශක කිහිපයේ ඉතිහාසය ගැන කතා කළොත් මේ තත්ත්වය ඉතා ප‍්‍රබල ලෙස පෙන්වා තිබෙනවා. මේ රටේ ආණ්ඩු හදන්න, ආණ්ඩු වට්ටන්න, ආණ්ඩු වෙනස් කරන්න කාන්තාවන් පෙරමුණ ගැනීම තුළ කාන්තාවන් වැඩිපුර නියෝජනය වෙනවා නම් ඒ මැතිවරණ ව්‍යාපාරයන් ජයගන්නා බව අපි සාක්‍ෂි සහිතව දැක තිබෙනවා.
අපේ රටේ ජනගහණයෙන් සියයට 52කට වැඩි පිරිසක් කාන්තාවන්. අපේ රටේ වර්තමාන දේශපාලන තත්ත්වය තුළ කාන්තා බලවේගය ශක්තිමත් කිරීම, ශ්‍රී ලංකා නිදහස් පක්‍ෂය ශක්තිමත් කිරීම සඳහාඉතා අත්‍යවශ්‍ය වූ දෙයක්. ඒ නිසා ශ්‍රී.ල.නි.ප.යේ කාන්තා සංවිධානය තුළ මෙන්ම අනෙකුත් සංවිධාන තුළත්, කාන්තාවන්, මව්වරුන්, දියණියන්ගේ සහභාගීත්වය, සහයෝගය සහ අනුග‍්‍රාහකත්වය ලබාගැනීම ඉතාමත්ම අවශ්‍යයි.
එමෙන්ම සමාජය තුළ තිබෙන විවිධ ගරාවැටීම්, පසුබෑම්, තාක්‍ෂණය සමඟඇතිවී තිබෙන අඩුලූහුඬුකම්, පසුබෑම් මගහරවා ගැනීමට කාන්තාවන් ශක්තිමත් කිරීම අවශ්‍යයි. සමාජය නිවැරදි කිරීම යනු කෙනෙකුට වගකීමක් පැවරූ විට එය අවංකව සහ නිසිලෙස ඉටුවීමයි. අපි ශ්‍රී.ල.නි.ප.ය ලෙස මේ රටේ හෙට දවස වෙනුවෙන් අනාගත ආණ්ඩුවක් බිහිකිරීම සඳහාකාන්තාවන්ගේ ශක්තිය තුළ පිරිසුදු දේශපාලන ව්‍යාපාරයක් ගොඩනැගීම මේ යුගයේ අවශ්‍යතාවයක්. මේ රටේ පිරිසිදු දේශපාලන ව්‍යාපාර පිළිබඳ කතා කරනවිට පිරිසුදු දේශපාලනඥයා කවුද? පිරිසුදු දේශපාලන පක්‍ෂය කුමක්ද? අප විසින් බලය දිය යුත්තේ කාටද? බලයෙන් ඉවත් කළ යුත්තේ කවුද? යන්න පොදු ජනතාව තුළ ප‍්‍රශ්නාර්ථයක් බවට පත්වී තිබෙනවා.
ශ්‍රී.ල.නි.ප.ය අනාගතයේදී ජයග‍්‍රහණය කිරීම සඳහාඉතා අත්‍යවශ්‍යදේ වන්නේ පිරිසුදු දේශපාලන ව්‍යාපාරයයි. හොරකම, මහජන දේපළ, සම්පත් අනිසි ලෙස භාවිතය, තමාගේ සාක්කු පුරවා ගැනීම යන කරුණුවලින් බාහිරව සමාජයට දියයුතු ආදර්ශය ඉතා වැදගත්. පොදු ජනතාවට වසන් කර කිසි දෙයක් කරන්න බැහැ. සෑම කෙනෙකුගේම චරිතය, වැඩකටයුතු කරන ආකාරය තුළ තමාට වඩාත් සමීප දේශපාලනඥයා කවුද යන්න ජනතාව තීරණය කරනවා. කිසිම දේශපාලනඥයෙකුට, රාජ්‍ය නිලධාරියෙකුට, වැරදි, වංචා, ¥ෂණ කර නිදහසේ ඉන්න පුළුවන්කමක් නැහැ. ඒවා මහජනතාව අනිවාර්යයෙන්ම හ`දුනා ගන්නවා.
ඒ නිසා අද රටේ තිබෙන ආර්ථික, සමාජ ප‍්‍රශ්නවලට මූලික වශයෙන්ම පිරිසුදු දේශපාලන ව්‍යාපාරයක් අවශ්‍යයි. ඒ සඳහාකැපවීම, ආදර්ශය අවශ්‍යයි. අපේ රටේ දේශපාලනඥයින්ගේ කිසි අඩුවක් නැහැ. අද හැමතැනම පුහු ඝෝෂා ඇහෙනවා. පුහු හඬවල්වලට වඩා ගුණාත්මක දේශපාලන ව්‍යාපාරයකට අවශ්‍ය වන්නේ ගූණාත්මක ගති ලක්‍ෂණයි. පොදු මහ ජනතාව තමන්ගේ සිතුම් පැතුම් ඉටුකරගැනීම සඳහාසැමවිටම නිදහස් ප‍්‍රජාතන්ත‍්‍රවාදී සමාජයක නිර්මාණය වන අවංක දේශපාලන ව්‍යාපාරයක් බලාපොරොත්තු වෙනවා.
අපි ශ්‍රී.ල.නි.ප.ය ලෙස කාන්තා සංවිධානය ශක්තිමත් කරන්නේ කාන්තාවගෙන් ලැබෙන මගපෙන්වීම, පිටිවහල, කැපවීම, අනුග‍්‍රහය, ආශීර්වාදය, ඒ සියල්ල ඉතාම බලවත් නිසයි. කාන්තාවගේ බලවත්කම තිබෙන්නේ ගේ ඇතුළේ පමණක් නෙවෙයි. ආයතනික වශයෙන්, ගම නගරය තුළ පමණක් නොව මුළු සමාජය වටා ඉතා පරිපූර්ණව ශක්තිමත්ව තිබෙන්නේ කාන්තාවගේ බලවේගය හා ශක්තියයි. ඒ නිසා ශ්‍රී.ල.නි.ප.යේ ඉදිරි දේශපාලන ගමන්මග සඳහා මෙන්ම අනෙකුත් රාජ්‍ය පාලන කටයුතුවලදීත් සැමවිටම කාන්තාවට ප‍්‍රමුඛ ස්ථානයක් හා වගකීමක් ලබාදීමට රාජ්‍ය ප‍්‍රතිපත්තිය තුළ මෙන්ම පක්‍ෂය ලෙසත් පියවර ගන්නවා.
මෙතැනදී පැවසූ ආකාරයෙන් අපි බලාපොරොත්තු වූවාට වඩා පිරිසක් පැමිණ සිටිනවා. මෙච්චර එයි කියා සිතුවේ නැති නිසා මේ වගේ තැනක මේ උත්සවය පැවැත්වූ බව මෙහිදී ප‍්‍රකාශවීම ගැන මා කනගාටු වෙනවා.  ඕක තමයි ප‍්‍රශ්නය. මෙච්චර ඉන්න බව කවුරුත් දන්නේ නැහැ. ඉන්න ගණන් මිනුම් පිළිබඳව කොහේවත් වාර්තා නැහැ. ඉන්න පිරිස පුළුල් බලවේගයක්. ඒ නිසා කිසිම අවස්ථාවක ශ්‍රී.ල.නි.ප.යේ ශක්තිය පිළිබඳව, පක්‍ෂයේ කන්තා බලවේගය, තරුණ බලවේගය හා උගතුන්, බුද්ධිමතුන් හා පරිණතයින්ගෙන් ලැබෙන ශක්තිය පිළිබඳ කිසි වේලාවක අඩු තක්සේරුවකට යන්න එපා. ඒ ගැන හැමවිටම වැඩි කත්සේරුවක ඉන්න.
මෙතන ලොකු තදබදයක්, අවහිරකමක්, වාඩිවෙන්න පුටු නැතිකමක් සිදුවී තිබෙනවා. අපේ පක්‍ෂය නොපෙනෙන මහා අදෘෂ්‍යමාන බලවේගයක් ඇති දේශපාලන ව්‍යාපාරයක්. එය දුර්වල කරන්නට කාටවත් පුළුවන්කමක් නැහැ. එය අපි දැනගත යුතුයි.
එස්.ඩබ්ලිව්.ආර්.ඞී බණ්ඩාරනායක මැතිතුමා පක්‍ෂය බිහිකර 1956 ආණ්ඩුව හැදු පසු එතුමාට මොන තරම් ප‍්‍රශ්න ආවද? වැඩ වර්ජන, පෙළපාළි, විරෝධතා වැඩිම ප‍්‍රමාණයක් ආවේ එතුමාගේ කාලයේයි. මේ රටේ පාලකයකුට වැඩිම විරෝධතා තිබූ කාලසීමාව බණ්ඩාරනායක මැතිතුමාගේ පාලනය තිබූ කාලසීමාවයි. එදා දුන්නු නිදහස, ප‍්‍රජාතන්ත‍්‍රවාදය කොතෙක් දුරදිග ගියාද යන්න ඔබ දන්නවා. ඒ වසර තුනක කාලයේ එක දිගටම එතුමා ලැබූ අත්දැකීම් සමඟ එතුමාට මොන තරම් දුෂ්කරතා ආවාද යන්න අපි දන්නවා. එතුමා වෙඩි තබා ඝාතනය කළවිට සමහරු හිතුවේ ශ්‍රී ලංකා නිදහස් පක්‍ෂය මෙන්ම මේ රටේ වාම ප‍්‍රගතිශීලී ව්‍යාපාරයත් අවසන් බවයි.
නමුත් එතුමාගේ ජීවිතය මේ රටේ ජනතාවට අහිමි වූ පසු සිරිමාවෝ බණ්ඩාරනායක මැතිනිය මේ පක්‍ෂය ජාතික වශයෙන් මෙන්ම ජාත්‍යන්තර වශයෙන් මොනතරම් ගොඩනැගුවාද යන්න අපි කවුරුත් දන්නවා. අපි මැතිවරණ පැරදී තිබෙනවා. ආණ්ඩු හදල තිබෙනවා. බොහෝ වෙලාවට අපි වැටුණු තැන් තිබෙනවා. අපි නැගිටපු තැන් තිබෙනවා. අපි කොතෙක් වැටුණත් වැටි වැටී නැගිට නැගිට ඉස්සරහට ගිහින් අවශ්‍ය ඉලක්කය කරා අධිෂ්ඨානශීලීව යන දේශපාලන ව්‍යාපාරයක්.
මේ රටේ අද ජනතාවට අවශ්‍ය පිරිසුදු දේශපාලන ව්‍යාපාරයක් ගැන කතා කරන විට ඉතා පැහැදිලි ලෙස ඔබ අප එක් කොඩියක් යට එක්වී අපේ රට, ජනතාව සමඟපිරිසුදු අවංක දේශපාලන ව්‍යාපාරයක් ගොඩනැගිය යුතුයි. ඒ තුළ අපි සියලූ දෙනා ඒකරාශී කළ යුතුයි. ඒ ශක්තිය ගොඩනගන්න කතා කළ යුතුයි. නිහඬවීම පිළිතුරක් වෙන්නේ නැහැ. ඒ නිසා සැමවිටම මතය, ගැටලූව ඉදිරිපත් කළ යුතුයි. හඬ නැගිය යුතුයි. නිවැරදි දේ කතා කළ යුතුයි. වැරදි දේ විවේචනය කළ යුතුයි. වරදට විරුද්ධව හඬ නැගිය යුතුයි. සමාජය සුවපත් කළ යුතුයි
අද ජීවත්වන අයට මෙන්ම හෙට උපදින දරුවන් සඳහා හොඳ රටක් හදන්න හොඳ දේශපාලන ව්‍යාපාරයක් තිබිය යුතුයි. ඒ තුළ දෙන ආදර්ශය සමඟතමයි කරන ආණ්ඩුවල පිරිසුදුබව ගොඩනැගෙන්නේ. ලංකාවේ විවිධ දිසාවන්ගෙන් ආ අය මෙතැන ඉන්නවා. සුදර්ශනී ප‍්‍රනාන්දුපුල්ලේ මහත්මිය, සුමේධා ජී. ජයසේන මහත්මිය කියා තිබෙන්නේ ආසනයෙන් එක්කෙනෙක් දෙන්නෙක් ආවම ඇති කියලයි. ඒත් පොළොන්නරුවෙන් 50ක් ඇවිත්. එවිට ඉඩ නැතිවීම පුදුමයක් නෙවෙයි.
අපට පිරිස් ගෙන්වීමේදී 5ද, 10ද, 100ද, 1000ද, 2000ද යන්න ප‍්‍රශ්නයක් නෙවෙයි. අපිට  ඕනෑ තරම් ගෙන්වන්න පුළුවන්. අපි ගාල්ලේ පැවැත්වූ මැයි දිනය ඓතිහාසික එකක්. පක්‍ෂයේ 65 වැනි සංවත්සරයට අති විශාල ජනතාවක් ආවා. දැන් තරුණ, හා කාන්තා බල මණ්ඩල අපි ගොඩනගාගෙන යනවා. ඒවාට විශාල වශයෙන් පිරිස් ඒකරාශී වෙමින් සිටිනවා. පක්‍ෂයේ විය යුතු වෙනස්කම් ගැන ඒ තරුණ පිරිස්වලින් අදහස් ඉදිරිපත්වී තිබෙනවා. කාන්තා සංවිධානවලිනුත් එහෙමයි.
දහසක්, දහසක් මත ගැටී එක් නිවැරදි මතයක්, දර්ශනයක් ඇතිවීම සමාජ සිද්ධාන්තයක් බව ඔබ දන්නවා. ඒ නිසා මේ රටේ පුළුල්, උගත් තරුණ බලවේග, උගත්, ප‍්‍රබුද්ධ කාන්තා බලවේග සියල්ල සමඟඑක්වී ශ්‍රී.ල.නි.ප.ය ශක්තිමත් කිරීම තුළ ඔබත්, මමත් බලාපොරොත්තු වෙන ජයග‍්‍රහණය අනාගතයේදී ලබාගත හැකියි. ඒ නිසා ගම, නගරය එකතු කර සංවිධාන ශක්තිමත් කර පක්‍ෂ භේදයකින් තොරව සියලූ දෙනා සමඟමේ සඳහා ආරාධනා කරන්න. ඒ තුළ අපේ පක්‍ෂය ශක්තිමත් කරන්න පුළුවන්.
මෙවැනි පුංචි ශාලාවකට විශාල පිරිසක් ගෙන්වීම ගැන මමත් කණගාටු වෙනවා. මෙහි පහළ මාලවල මෙන්ම එළියේත් විශාල පිරිසක් ඉන්නවා. ලබන මාසයේ තරුණ සංවිධානයේ ජාතික තරුණ සමුළුව පැවැත්වෙනවා. මේ සියලූ සංවිධාන කාර්යක්‍ෂම කරගෙන අපි නව, ප‍්‍රබුද්ධ අවංක දේශපාලන ව්‍යාපාරයක, පිරිසුදු රාජ්‍ය පාලනයක් සඳහාජනතාව ඒකරාශී කරමින් මේ රටේ ශක්තිමත්ම දේශපාලන බලවේගය ලෙස නැවත ශ්‍රී ලංකා නිදහස් පක්‍ෂය ශක්තිමත් කළ යුතුයි. පැහැදිලි ස්ථිරසාර ජයග‍්‍රහණයක් වෙනුවෙන් අපි සියලූදෙනා එක්ව ඉදිරියට යමු.’’ යනුවෙන්ද ජනාධිපතිවරයා සඳහන් කළේය.
හිටපු ජනාධිපතිනි චන්ද්‍රිකා බණ්ඩාරනායක කුමාරතුංග මහත්මිය මෙහිදී අදහස් දක්වමින් මෙසේ පැවසුවාය.
‘‘පසුගිය කාලයේ අපි කවුරුත් නොසිතූ තරම් කාන්තා බලවේගයක් අද මෙතැනට පැමිණ සිටිනවා. අපි සංවිධානය වීමේ මහිමය අද පෙනෙන්නට තිබෙනවා. පසුගිය කාලයේ අපි ගොඩනැගූ කාන්තා සංවිධාන ශක්තිය මෙයයි. මෛත‍්‍රීපාල සිරිසේන මහතාගේ නායකත්වය යටතේ පක්‍ෂය දුර්වලවී ඇති බවට ඇතැමුන් කරන ප‍්‍රකාශ බොරු බව අද මේ කාන්තාවන් පෙන්වා දී තිබෙනවා.
ශ්‍රී ලංකා නිදහස් පක්‍ෂය තරම් කාන්තාවන්ට අවස්ථාව දුන් හා දෙවරක් පක්‍ෂ නායකත්වය කාන්තාවන් දැරූ පක්‍ෂයක් මේ රටේ නැහැ. ඉන්දිරා ගාන්ධි මැතිනිය සහ සෝනියා ගාන්ධි මැතිනිය පක්‍ෂ නායකත්වය දැරූ ඉන්දීය කොංග‍්‍රස් පක්‍ෂය හැර එවැනි තවත් පක්‍ෂයක් ලෝකයේත් නැති බව මගේ විශ්වාසයයි. ඒත් එදා අපේ පක්‍ෂය යටතේවත් කාන්තාවන්ට නිසි නියෝජනයක් ලබාදෙන්න බැරිවුණා. මම වරක් එය කරන්න උපදෙස් දුන්නා. ඒත් අපේක්‍ෂක ලැයිස්තු බලද්දී එය ඉටුවී තිබුණේ නැහැ.
ඒත් මේ වන විට පළාත් පාලන ආයතනවල සියයට 25ක කාන්තා නියෝජනයක් අවශ්‍ය බවට නීති සම්මතවී තිබෙනවා. පළාත් සභා සහ පාර්ලිමේන්තුව සම්බන්ධයෙනුත් එම නීතිය ගෙන එන්නට ශ්‍රී.ල.නි.ප.ය නායකත්වය ගන්නා බව මම මේ අවස්ථාවේ ප‍්‍රකාශ කරනවා. අපේ රටට වැඩිම ආදායම් ලබාදෙන වතුකරය, ඇඟලූම් මෙන්ම ගෘහ සේවිකා වෘත්තීන්හි වැඩිම මෙහෙයක් කරන්නේ අපේ අහිංසක කාන්තාවන්. ඔවුන් වෙනුවෙන් තව කළ යුතු දේ තිබෙනවා. ඒ අයගේ සුබසාධනය වෙනුවෙන් කළ යුතු දේ රජය හරහා ඉටුකරවා ගැනීමටත් අපි නායකත්වය ගත යුතුයි.
යුද්ධය නිසා විපතට පත්වූ කාන්තාවන් රැසක් සිටිනවා. රට වෙනුවෙන් දිවි දුන් සොල්දාදුවන්ගේ බිරින්දෑවරුන්ට සැමියාගේ වැටුප ලැබුණත් ඔවුන් විවිධ ප‍්‍රශ්නවලට මුහුණපා සිටිනවා. උතුරේ නැගෙනහිර අසරණ වී සිටින කාන්තාවන්ට එවැනි වැටුපක් හෝ ලැබෙන්නේ නැහැ. අද ගෝලීයකරණය යටතේ අපේ රට  ඕනෑවට වඩා විවෘත ආර්ථිකයට විවෘත වී තිබෙනවා. එය නරක බව මා කියන්නේ නැහැ. නමුත් එදා අපේ රට විවෘත ආර්ථිකයට ඇතුළත් වුණේ සංස්කෘතියට ගැළපෙන දේ ගැන තීරණයක් ගෙන නෙවෙයි. සමාජයට යළිත් මනුස්සකම ඇතුළත් කරන්න නම් කාන්තාවන් ඒ සඳහානායකත්වය ගත යුතුයි. මේ දේ ගැන අපේ ඇමැතිවරුන් විරුද්ධ නොවේ යැයි මා සිතනවා.’’ යනුවෙන් ද හිටපු ජනාධිපතිනිය පැවසුවාය.
ශ්‍රී ලංකා නිදහස් පක්‍ෂ කාන්තා පෙරමුණේ නියෝජ්‍ය සභාපතිනි, නගර සැලසුම් හා ජලසම්පාදන රාජ්‍ය අමාත්‍ය සුදර්ශනී ප‍්‍රනාන්දුපුල්ලේ මහත්මිය පිළිගැනීමේ කතාව සිදුකරමින් මෙසේ පැවසුවාය.
‘‘අද මෙම ස්ථානයේ ඉඩකඩ ප‍්‍රමාණවත් නොවන තරමින් මෙතනට පැමිණි අපේ කාන්තාවන් පක්‍ෂය ශක්තිමත් කරන්නට දෙන දායකත්වය ගැන මා ස්තුතිවන්ත වෙනවා. ලොව ප‍්‍රථම අගමැතිනිය බිහිකළේ අපේ පක්‍ෂයයි. එමෙන්ම වසර 17ක එක්සත් ජාතික පක්‍ෂ පාලනය අවසන් කළේ අපේ පක්‍ෂයට නායකත්වය දුන් චන්ද්‍රිකා බණ්ඩාරනායක කුමාරතුංග මහත්මියයි. අපේ පක්‍ෂය හැමදාම කාන්තාවන්ට තැන දුන් පක්‍ෂයක්.
අද අම්මාව ආරක්‍ෂා කරන්නට යැයි කියමින් පාරට බහින අය පක්‍ෂයේ මේ කටයුතු වෙනුවෙන් කිසිම සහයක් නොදුන්නත් මේ වනවිට අපි අම්මාව ආරක්‍ෂා කරගෙන තිබෙනවා. ඒ වගේම කාන්තාවන් ගැන කතා කළොත් ඔවුන් නිවසට, කුස්සියට සීමා විය යුතු නැහැ. කාන්තාව දරුවන් හදන මැෂිමක් නෙවෙයි. තමන්ට අවශ්‍ය දරුවන් සංඛ්‍යාව, දරුවන් අතර තිබිය යුතු පරතරය තීරණය කිරීමේ අයිතිය කාන්තාවට තිබෙනවා.’’
තිරසර සංවර්ධන හා වනජීවී නියෝජ්‍ය ඇමැතිනී සුමේධා ජී. ජයසේන මහත්මිය මෙහිදී මෙසේ කියා සිටියාය.
‘‘නොයෙක් අය නොයෙක් තැන්වල විවිධ කතා කීවත් පක්‍ෂයට ආදරය කරන කාන්තාවන් තවමත් පක්‍ෂය සමඟසිටිනවා. රටේ ආර්ථිකයටත් කාන්තාව විශාල සහයෝගයක් ලබාදෙනවා. අපි මෙය කරන්න සිටියේ සුළුවෙන් වුණත් අපි බලාපොරොත්තු නොවූ තරම් ප‍්‍රමාණයක් අද මෙතනට ආවා.’’
එක්සත් ජනතා නිදහස් සන්ධානයේ මහ ලේකම් අමාත්‍ය මහින්ද අමරවීර, ශ්‍රී ලංකා නිදහස් පක්‍ෂයේ මහලේකම් අමාත්‍ය දුමින්ද දිසානායක, ජ්‍යෙෂ්ඨ උප සභාපති, අමාත්‍ය නිමල් සිරිපාල ද සිල්වා, අමාත්‍යවරුන් වන සුසිල් ප්‍රේමජයන්ත, මහින්ද සමරසිංහ, රාජ්‍ය අමාත්‍ය ඒ.එච්.එම් ෆවුසි, ශ්‍රී.ල.නි.ප. තරුණ පෙරමුණේ සභාපති ශාන්ත බණ්ඩාර යන මහත්වරුන්, ආසන සංවිධායකවරුන් ඇතුළු විශාල පිරිසක් මෙම අවස්ථාවට සහභාගී වූහ.
කාන්තා ඡන්දයෙන් බලයට ආවාට කාන්තා ප‍්‍රශ්න විසඳා නෑ.
කාන්තාවගේ ඡන්දයෙන් බලයට පැමිණි මේ ආණ්ඩුවට ‘‘රටේ ප‍්‍රශ්න තිබුණට කෝටියක් ඒ ප‍්‍රශ්න විසඳීම සඳහා නැහැ එක විසඳුමක්’’ යන තේමා ගීතය වඩාත් සුදුසු යැයි ජනතා විමුක්ති පෙරමුණේ ප‍්‍රධාන ලේකම් ටිල්වින් සිල්වා මහතා පැවසීය.
පෙරේදා (8) දිනයට නියමිතව තිබූ 107 වැනි ජාත්‍යන්තර කාන්තා දිනය නිමිත්තෙන් ‘‘අයිතීන් උදෙසා කාන්තාවෝ’’ සංවිධානයෙන් සංවිධානය කළ සම්මන්ත‍්‍රණයේදී අදහස් දක්වමින් ඒ මහතා එසේ කීය.
අභියෝග දිනන කාන්තා බලයක් මැයෙන් සංවිධානය කෙරුණු එම සම්මන්ත‍්‍රණය පෙරේදා (8) සවස කොළඹ මහජන පුස්තකාල ශ‍්‍රවණාගාරයේදී පැවැත්විණි.
තවදුරටත් අදහස් දක්වමින් ටිල්වින් සිල්වා මහතා මෙසේද පැවසීය.
වර්ෂ 1910 දී පැවැත්වූ සමාජවාදී කාන්තා සමුළුවේදී තමයි ජාත්‍යන්තර කාන්තා දිනයක් ප‍්‍රථම වතාවට නම්කර තිබෙන්නේ.
මානව ඉතිහාසයේ ආරම්භක යුගයේදී කාන්තාවන් හා පිරිමින් අතර ලොකු වෙනසක් තිබී නැහැ. ඒ යුගයේදී කාන්තාව ගෞරවනීය ලෙස පිළිගෙන තිබෙනවා. ඊට පසු කලෙකදීයි ඇය දෙවැනි තැනට පත්කර තිබෙන්නේ. ඒ සමගම කාන්තාවගේ අයිතිවාසිකම් විශාල වශයෙන් අහිමිවී යන්නට පටන්ගෙන තිබෙනවා. ඔවුන්ට ඡන්ද බලයවත් ලබාදී නැහැ. අද මහා ලොකුවට මානව අයිතීන් ගැන කතාකරන ඇමරිකාවත් එරට කාන්තාවන්ට ඡන්ද බලය ලබාදී තිබුණේ නැහැ. ඒ වෙනුවෙන් එදා සටන් කළේ ලෝකයේ වාමාංශික දේශපාලන පක්ෂ විසින්.
ලංකාවේ කාන්තාවන්ට ඡන්ද බලය සහ වැඩකරන කාන්තාවන්ට ප‍්‍රසූත නිවාඩු පවා ලබාදෙන්නට පෙරමුණ ගෙන සටන්කර තිබෙන්නේ මෙරට වාමාංශික දේශපාලන පක්ෂ විසින්. අද ලංකාවේ කාන්තාවන්ට තිබෙන ගැටලූ හා ප‍්‍රශ්න පිළිබඳව කතාකරන කාන්තා සංවිධාන රැසක්ම තිබෙනවා. මෙම සංවිධානවලින් වැඩිහරියක් මෙහෙයවන්නේ දේශපාලනඥයින්ගේ බිරින්දෑවරුන්. මේ බිරින්දෑවරුන් කාන්තාවන්ට මල් හදන්න, කේක් හදන්න උගන්වනවා. එයින් කාන්තා ප‍්‍රශ්න විසඳෙනවා කියා හිතනවා ඇති.
නමුත් රාජ්‍ය නොවන සංවිධානවලට එසේ නොරැවටී කාන්තාවන්ගේ දැවෙන ප‍්‍රශ්න වෙනුවෙන් විසඳුම් ලබාගැනීම සඳහා අයිතීන් උදෙසා කාන්තාවෝ සංවිධානය පෙරමුණේ සිටින බව අපි විශ්වාස කරනවා.
මැතිවරණවලදී කාන්තා පක්ෂයට සියයට 25 ක නියෝජනයක් තිබිය යුතු බවට නියම කරගෙන තිබුණත් ඒවා සියල්ල මැති ඇමතිවරුන්ගේ බිරින්දෑවරුන්ට හිමිවීමේ අවදානමක් ද තිබෙන බව අපි දන්නවා. එම අයිතිය වෙනුවෙන් මෙරට වාමාංශික දේශපාලන පක්ෂයක් වන ජනතා විමුක්ති පෙරමුණ පෙනී සිටින බවට අප මෙහිදී ප‍්‍රතිඥා දෙනවා.
කොපමණ සම්පත් තිබුණත් කුසගින්නෙන් දිනකට 25,000 ක් මියයන ලෝකයකයි අපි ජීවත්වන්නේ. වාර්ෂිකව ලෝකයේ ලක්ෂ 310 ක් පාසල් නොයන බවට වාර්තාවී තිබෙනවා. මෙම සංඛ්‍යාවෙන් වැඩිදෙනෙක් කාන්තාවන්.
ලංකාවේ 360,000 ක් දරුවන් පාසල් යනවා. මෙම සංඛ්‍යාවෙන් හතරෙන් එකක් ප‍්‍රාථමික අධ්‍යාපනයේදීම පාසල් ගමන නතර කරනවා. එයින් වැඩි පිරිස ගැහැනු දරුවන්. මෙම ගැහැනු දරු පිරිස තරුණ වියට එළැඹුණු කල ඔවුන්ට කොයින්ද හෙට දවසක්.
නිසි අධ්‍යාපනයක් නොලද මේ තරුණ ගැහැනු දරුවන් කැඳවනවා කර්මාන්ත ශාලාවට. නූගත්කමේ පාපය නිසා දිළිඳුකමේ පතුලට කිඳා බැස සිටින මේ තරුණ ගැහැනු දරුවන් ලිංගික හිංසනයට ලක්වීම අනිවාර්යයෙන්ම සිදුවන දෙයක්.
ධනවාදී ආණ්ඩු බලයක් තිබෙන ලංකාවේ වගේම ඇමෙරිකාවේ කාන්තාවන් මෙසේ ශ‍්‍රමය ලබාදුන්නත් ඔවුන්ට ලැබෙන්නේ සොච්චම් ආදායමක් විතරයි.
ආහාර ප‍්‍රශ්නයේදී, ජල ප‍්‍රශ්නයේදී, නියඟය ප‍්‍රශ්නයේදී පීඩනයට ලක්වන්නේ කාන්තා පක්ෂයයි. යුද්ධය නිසා වැන්දඹුවන්වී අද දුක්විඳින්නේ කාන්තා පක්ෂයයි. පාතාලයට සම්බන්ධ යැයි කියන සමයං මැරුණත් අද අසරණ වෙලා තියෙන්නේ ඔහුගේ බිරිඳයි. දරුවන් වදන, දරුවන් හදන කාන්තාව ගැන කෙටියෙන් හඳුන්වනවා නම් ඇය ගෙදර වහලියක්.
කාන්තාවට විශාල පීඩනයක් ගෙනදෙන තවත් ප‍්‍රශ්නයක් තමයි දරුවාට හොඳ පාසලක් සොයාගැනීම. ඇත්තටම කාන්තාව මෙම පීඩනයට ලක්වන්නේ රජයේ වරදින් බවයි අපි කියන්නේ. ගමේ පාසල්වලින් සියයට 24 කට විදුලි බලය නැහැ. වැසිකිළි පහසුකම් නැහැ. ජලය නැහැ. මෙයට හේතුව ගමේ පාසල් සංවර්ධනය නොකිරීමයි.
හැබැයි මැති ඇමතිවරුන්ට වාහන ගෙන්වන්න රුපියල් කෝටි 54 ක් වැයකරන්නයි සූදානම. කෘෂිකර්ම දෙපාර්තමේන්තුවට ගත්තු ගොඩනැගිල්ලට කුලිය විදියට මාසයකට රුපියල් ලක්ෂ 130 ක් ගෙවනවා.
බලයට පත්වූ ආණ්ඩු අවුරුදු 60 ක්ම රට පාලනය කළේ මෙන්න මේ විදියටයි. විශේෂයෙන් කාන්තාවන්ට බලපාන ප‍්‍රශ්න විසඳීමට හැකියාව තිබියදී ආණ්ඩුව කරන්නේ තම තමන්ගේ ප‍්‍රශ්නවලට උත්තර සොයාගැනීම විතරයි.
මේ ආණ්ඩුව බලයට පත්වෙනකොට කීවේ සල්ලිවලින් සාක්කු පුරවන පාලනයක් ඇතිකරනවා කියලයි. එහෙම කියපු ආණ්ඩුව බලයට ඇවිත් වැට් ගහලා ජනතාවගේ සාක්කු සූරාකන එක විතරයි කරන්නේ.
මේ රටේ ප‍්‍රශ්න තිබෙනවා කෝටියක් ඒත් මේ ආණ්ඩුවට නැහැ එක විසඳුමක් කියන තේමා ගීතය තමයි මේ ආණ්ඩුවට සුදුසු වන්නේ.
කාන්තාවන් ඇතුළු මේ රටේ ජනතාවගේ ප‍්‍රශ්න විසඳන්න නම් මේ සමාජ ක‍්‍රමයම වෙනස් කළ යුතුයි. කාන්තාව පිළිබඳව සමාජය තුළ තිබෙන සංකල්පය වෙනස් කළ යුතුයි.
අපේ කාන්තාව ප‍්‍රථමයෙන්ම ප‍්‍රභූ වන්දනාව කිරීම වහාම නතර කළ යුතුයි. මේ රටේ ජනගහණයෙන් සියයට 51 ක් කාන්තාවෝ.
මේ බව වටහාගෙන දැවැන්ත බලවේගයක් ගොඩනැගීමට අයිතීන් උදෙසා කාන්තාවෝ සංවිධානය පෙරමුණ ගතයුතුයි. ඒ වෙනුවෙන් ශක්තිය ලබාදෙන්න ජනතා විමුක්ති පෙරමුණ සූදානමින් සිටින බවත් දක්වන්නට කැමතියි. පීඩනයෙන් පීඩනයට පත්වූ මෙරට කාන්තා පරපුර එකමුතුව පෙරමුණු ගතහොත් කාන්තා ප‍්‍රශ්නවලට විසඳුම නියතයි. ඒ සඳහා වාමාංශික රජයක් පිහිටුවීම හැර වෙනත් විකල්පයක් නැහැ.
අයිතීන් උදෙසා කාන්තාවෝ සංවිධානයේ ලේකම් සමන්මලී ගුණසිංහ මහත්මිය පිළිගැනීමේ කතාව පවත්වමින් මෙසේ අදහස් දැක්වූවාය.
රටක සංවර්ධනය මැනිය හැකිවන්නේ එරට ජීවත්වන කාන්තාවන්ගේ ජීවන තත්ත්වය අනුවයි. නමුත් අපේ රටේ කාන්තාවගේ ජීවන තත්ත්වය නම් ඉතාම දුර්වල තත්ත්වයකයි පවතින්නේ. එම නිසා තමයි අපේ කාන්තාව මැදපෙරදිග රටවලට ගිහින් බැලමෙහෙවරකම් කරන්නේ.
ඇය එසේ රැකියාව කරමින් උපන් රටට එවන විදේශ විනිමයෙන් ආණ්ඩුව කරන්නේ රුපියල් කෝටි ගණන් වියදම් කරමින් ඒ අයගේ සුඛවිහරණය සඳහා යාන වාහන ගෙන්වීමයි. එසේ නැතිව මෙරට කාන්තාවගේ දැවෙන ප‍්‍රශ්න විසඳීම සඳහා එම මුදල් යොදවන්නේ නැහැ.
කාන්තා දිනය සමරන අද දවසේ අපේම සොහොයුරියන් කීදෙනෙක් මුදලට විකිණෙනවා ඇත්ද? අපේ කාන්තාව මේ ආකාරයට බාල්දුවෙන්නේ හරියට රුපියල බාල්දු වෙනවා වගෙයි.
සෑම දවසකම දැරිවියන් කීදෙනෙක් අපයෝජනයට ලක්වෙනවාද? මේ හේතුව නිසා ගැබිනියක් වූ කල අසරණවන්නේ ඇයයි. මෙම තත්ත්වය පිළිබඳව සලකා බලා ගබ්සා නීතිය සංශෝධනය කරන හැටියට අප බලධාරීන්ගෙන් ඉල්ලා සිටිනවා.
මේ ආකාරයට කාන්තාවන් මුහුණ දෙන ප‍්‍රශ්න පිළිබඳව මේ සමාජය තුළ කතිකාවක් සිදුවෙලා නැහැ. ඒ වෙනුවෙන් කතිකාවක් ඇතිවිය යුතු කාලයයි මේ. ඒ වෙනුවෙන් විශාල බලපෑමක් ඇතිකරන්නට අපි සංවිධානය විය යුතුයි.
ශ්‍රී ලංකාවේ කියුබානු තානාපතිනී ජුආනා එලීනා රොද්‍රිගු හා අයිතීන් උදෙසා කාන්තාවෝ සංවිධානයේ සභාපතිනි ආචාරිනී සරෝජා පෝල්රාජ් මහත්මීහුද මෙහිදී අදහස් දැක්වූහ.
මගේ කාලේ වෙඩි හඬ ඇහුනේ උතුරෙන් අද උතුරු දකුණු දෙපැත්තෙන්ම ඇහෙනවා.
රටේ ජනතාවට අද ජීවත්වීමට සිදුවී ඇත්තේ සෑහෙන පීඩනයකින් බවත්, බලාපොරොත්තු නොවුණ ආකාරයට රට ප‍්‍රපාතයට වැටෙමින් තිබෙන බවත් හිටපු ජනාධිපති සහ කුරුණෑගල දිස්ත‍්‍රික් පාර්ලිමේන්තු මන්ත‍්‍රී මහින්ද රාජපක්ෂ මහතා ගම්පහ ඔරුතොට දී පෙරේදා (8) පැවසීය.
තම ධුර කාලයේ උතුරේ සහ නැගෙනහිර වෙඩි හඬ නැවැත්තුව ද අද උතුරෙත් දකුණෙත් වෙඩි හඬ ඇසෙන්නේ යැයි ද හිටපු ජනාධිපතිවරයා කීවේය.
ගම්පහ, ඔරුතොට කෝට්ටෙගොඩ සිරිවර්ධනාරාම රජමහා විහාරස්ථානයේ ඉදිකරන ලද චෛත්‍යයෙහි කොත පැළඳවීම හිටපු ජනාධිපතිවරයාගේ ප‍්‍රධානත්වයෙන් පෙරේදා (8) පැවැති අතර, ඉන් අනතුරුව පැවැති උත්සවය අමතා මහින්ද රාජපක්ෂ මහතා එසේ කීය.
පිඹුරේ උදිත කල්‍යාණි සාමග‍්‍රී ධර්ම මහා සංඝ සභාවේ මා නාහිමි සහ ලන්ඩන් තේම්ස් බෞද්ධ විහාරාධිපති යටවත්ත පුරාණ රාජමහා විහාරාධිපති පහළගම සෝමරතන, එක්සත් රාජධානියේ ප‍්‍රධාන සංඝනායක හිමියෝ මුලසුන හෙබවූ මෙම උත්සවයේදී රාජපක්ෂ මහතා මෙසේ ද පැවසීය.
පන්සල් අභාවයට නොයා රැක ගන්න නම් අපේ දායක දායිකාවන් පන්සල කෙරෙහි මීට වඩා අවධානය යොමු කිරීම ඉතාමත්ම වැදගත් වෙනවා. මොකද, එහෙම නැත්නම් අපට විතරයි නියමයක් නැත්තේ පන්සල් යන්නට. අනෙක් හැම ආගමකම තිබෙනවා ඉරිදට පල්ලියට පැමිණිය යුතුයි කියලා. සිකුරාදට එන්න  ඕන පල්ලියට කියලා. මේවා නියමයන්. අපි පෝය දවසෙ නිවාඩු දුන්නා පන්සල් යන්නට. අඩුම ගානෙ පෝයදාට වත් පංසලට යන්නේ නැහැ.
එදාට ඉස්සෙල්ල දවසෙ ඇතැමුන්ගෙන් තැබෑරුමෙ පෝලිම වැඩි වෙනවා. ඒක තමයි අපේ සමාජයේ වසර 2500ක් බණ කියලා, හැමදාම උදේට සවසට සුරාපානය නොකරනවයි කියලා පොරොන්දු වෙලා අපිට ගිහින් තියෙන කල. අපිට රටක් ගොඩනගන්න නම් විනයක් තිබිය යුතු සේම විනය රැකීමේ වගකීම සමාජයට හා රජයට තිබෙනවා. ඒවාගේම භික්ෂුන් වහන්සේලා ඊට මගපෙන්වන්නට පියවර ගැනීමේ වගකීමකුත් තියෙනවා.
අද වගේ වෙහෙරක් විහාරයක් ගොඩනැගෙනවයි කිව්වම අපිට සතුටක් ඇති වෙනවා. මෙහි කොත පැළඳි මොහොතේ මට හිතුණේ අපි ඉදිකළ සඳහිරු සෑයෙ කොත පැළඳවීමට අපට තිබුණා නම් කොච්චර නම් හොඳ ද කියලයි.
එහි ඉදිකිරීම් දැන් සිදුවන්නේ බොහොම හිමින්. කවුරු හෝ වැඩක් කළෝතින් රජයක වගකීම තමයි ඒ වැඩය අවසන් වන තුරුම කරගෙන යෑම. අපි විශාල වැඩ කොටසක් කරගෙන ගියා. පසුගිය දිනක මම දුටුව අපි හදපු පාලම්, සමහර බෝක්කු හදන්න ගත්තුව අතරමග නැවතී තිබෙනවා. මේවා ජාතික අපරාධ.
ඊටත් වඩා අපරාධයක් ලෙසින් තමයි මම දකින්නේ සඳහිරු සෑය ගොඩනැගීම ප‍්‍රමාද කිරීම. මෙය ඉක්මනින් ඉදිකළොත් එතුමාට එය ඇරඹිය හැකියි. අපිටත් සාධු කිව හැකියි. ඒක නිසා මේ කාර්ය භාරය කඩිනමින් ඉටු වේවායි අපි ප‍්‍රාර්ථනය කරනවා.
අද රටේ ජනතාව සෑහෙන පීඩනයකින් ජිවත් වෙනවා. අද ඉතාමත්ම අසීරු කාලයක් උදාවී තිබෙනවා. මේ කාලය තුළදී අපි බලාපොරොත්තු නොවුණ ආකාරයට රට ප‍්‍රපාතයට වැටෙමින් තිබෙනවා. අපරාධ වැඩිවෙමින් තිබෙනවා. මිනීමැරුම් වැඩි වෙමින් තිබෙනවා. අපි උතුරේ, නැගෙනහිර වෙඩි හඬ නැවැත්තුවට අද උතුරෙත් වෙඩි හඬ, දකුණෙත් වෙඩි හඬ.
අද එකවර තොග ගණන් මැරෙනවා. මේවා වැළැක්වීමේ කටයුතු කළ යුතුයි. කතා කර කර හිටියට මදි. යමක් වූවාට පසුව වරද වෙනත් අයට පැටවීමෙන් ඇති වැඩක් නැහැ. ඒවා සොයා බලා කටයුතු කිරීමේ වගකීමක් රජයකට තිබෙනවා.
අද සියලූම දේ එෆ්.සී.අයි.ඞීය සහ සිර ගෙවල්වල කරන්නට හදනවා. මේ උත්සවය සුදානම් කරන විටත් එෆ්.සී.අයි.ඩිය ඇවිත් ප‍්‍රශ්න කර තිබෙනවා. මෙය නීත්‍යානුකූල නොවන ආයතනයක්. ඒක අගමැතිවරයා යටතේ ක‍්‍රියාත්මක වන ආයතනයක්. ඒ ආයතනය ඇත්තේ දේශපාලනඥනයින්ගෙන් පළිගැනීමට හැර වෙනත් කිසි දේකට නොවෙයි.
දැන් විමල් වීරවංශ මහත්තයා හිරේ. එතුමා වරදක් කරලයි කියා මා දකින්නේ නැහැ. නමුත් කළයි කියන වරද එලෙසින්ම කරපු පාර්ලිමේන්තුවේ තිදෙනෙක් ඉන්නවා. ඒ අය නිදහස්. මොකක්ද මේ කරන්නේ කියා සමාජයට අවබෝධයක් තිබිය යුතුයි.
අපි අද ඉතාමත් සතුටට පත්වෙනවා මෙම විහාරස්ථානය දියුණුවට පත්කිරීම සඳහා කටයුතු කිරීම ගැන. මෙහි සංඝාවාසයක් ඉදිකර දීමට දායකයින්ටත් වගකීමක් තිබෙනවා.
මෙහිදී අදහස් දැක්වූ ගම්පහ ප‍්‍රාදේශීය සභාවේ හිටපු සභාපති රංජිත් ගුණවර්ධන මහතා:-
මෙම විහාරස්ථානයේ චෛත්‍යයෙහි කොත නිරාවරණය කිරීමේ උත්සවය සංවිධානය කරන විට අපිට තර්ජන ගර්ජන ආවා. තොරණ ගහන්න එපාය කිව්වා. කොඩි දාන්න එපාය කිව්වා. නමුත් මහින්ද රාජපක්ෂ අපේ නායකයා වෙනුවෙන්  ඕනෑම තර්ජනයකට ගර්ජනයකට මුහුණ දෙන්නට අපි සූදානම්.
මෙම උත්සවය සංවිධානය කිරීමට අවශ්‍ය පහසුකම් සලසන ලෙස ප‍්‍රසන්න රණතුංග, සරණ ගුණවර්ධන යන මහත්වරුන්ගෙන් මට උපදෙස් ලැබුණා. මහින්ද රාජපක්ෂ මහත්මයා වෙනුවෙන් උපරිමයෙන් උත්සවය අපි සංවිධානය කළා.
මෙම ආගමික උත්සවයේදි පහළගම සෝමරතන නාහිමි, විහාරාධිකාරී වරාවැවේ සුධම්ම හිමි අනුශාසනාවක් පැවැත් වූ අතර, වෑගෙදර සරණතිස්ස හිමියෝ පිළිගැනීම සිදු කළහ.
මෙම අවස්ථාවට පිඹුරේ උදිත නාහිමි සහ අමන්දොළුවේ ධම්මරතන නාහිමි ද වැඩමවා සිටි අතර, පාර්ලිමේන්තු මන්ත‍්‍රී ප‍්‍රසන්න රණතුංග, පළාත් සභා මන්ත‍්‍රී ලක්ෂ්මන් ගුණවර්ධන, ගම්පහ ප‍්‍රාදේශීය සභාවේ හිටපු උප සභාපති ජයන්ත මුදන්නායක යන මහත්වරු ද පැමිණ සිටියහ.
තරුණ තරුණියන්ට දේශපාලන බලපෑම්වලින් තොරව ඉදිරියට යන්න ඉඩ සලසා තිබෙනවා.
”යෞවන-යෞවනියන්ට දේශපාලන බලපෑම්වලින් තොරව තම දක්ෂකම් පෙන්වා ඉදිරියට එන්න හැකි වැඩසටහන් කි‍්‍රයාත්මක කිරීම ජාතික රජයේ අරමුණ බව” අග‍්‍රාමාත්‍ය රනිල් වික‍්‍රමසිංහ මහතා අරලියගහ මන්දිරයේදී පැවැසීය.
”තාරුණ්‍යය සංවර්ධනයේ කොටස්කරුවන් බවට පත් කර ගන්නා බවද” අග‍්‍රාමාත්‍ය රනිල් වික‍්‍රමසිංහ මහතා මෙහිදී අවධාරණය කළේය.
අග‍්‍රාමාත්‍ය රනිල් වික‍්‍රමසිංහ මහතා මේ බව කීවේ එඩින්බරෝ ආදිපාද ජාත්‍යන්තර තිළිණ ප‍්‍රදානෝත්සවයේ ප‍්‍රධාන ආරාධිත ලෙස සහභාගි වෙමිනි.
 කොළඹ-අරලියගහ මන්දිරයේදී උත්සවය පැවැත්විණි.
ජාතික ප‍්‍රතිපත්ති හා ආර්ථික කටයුතු අමාත්‍යාංශය, ජාතික තරුණ සේවා සභාව යෞවන තිළිණ ප‍්‍රධාන අංශය එක්ව ”තාරුණ්‍යයේ කැපවීමට ජාත්‍යන්තර තිළිණයක්” යන තේමාවෙන් උත්සවය සංවිධාන කර තිබිණ.
උත්සවයේදී වැඩිදුරටත් අදහස් දැක්වූ අග‍්‍රාමාත්‍ය රනිල් වික‍්‍රමසිංහ මහතා මෙසේද කීවේය.
ශී‍්‍ර ලංකාවේ තරුණxතරුණියන්ට හැකියා සහ දක්ෂතා රැුසක් තිබෙනවා. මා නොයෙක් උත්සව සඳහා ගම්මානවලට ගිය විට ඒ බව දකින්න ලැබෙනවා.
 වෙසක් උත්සවයේදී, නත්තල් උත්සවවලදී, අවුරුදු සමයේ මෙන්ම ගම්මානවල වෙනත් උත්සව අවස්ථාවලදී තරුණ තරුණියන්ගේ දක්ෂතා දකින්න ලැබෙනවා. සමහර විට මාධ්‍ය ඔස්සේ දකින්න ලැබෙනවා. තරුණ ශක්ති ව්‍යාපාරයට වෙන් කළ මුදල්වලින් තරුණයන් කළ ව්‍යාපෘති අපට දකින්න ලැබෙනවා. 
මාධ්‍ය ඔස්සේ රියලිටි වැඩසටහන් මගින්ද දක්ෂතා දකිනවා. යොවුන් පාර්ලිමේන්තුවේ, ජාතික පාර්ලිමේන්තුවේ කතා කිරීමට තරම් දක්ෂ අය සිටිනවා. මේ ආකාරයේ වැඩසටහන් ගණනාවකින් තරුණ දක්ෂතා අත්දකින්න හැකියි.
මා අධ්‍යාපන ඇමැතිතුමා සමග කෑගල්ලxශාන්ත මරියා විදුහලේ උත්සවයට සහභාගි වුණා. එහිදී රොබොටික් නිර්මාණ කළ වෙනත් විවිධ නව නිපැයුම් කළ දක්ෂ සිසුන් දකින්න ලැබුණා. මේ ආකාරයේ දක්ෂතා ඇති සිසුන් රට පුරා සිටිනවා. හැම දක්ෂතාවයක්ම ඉස්මතු කර ඉදිරියට ගෙන ඒමට යාන්ත‍්‍රණයක් නොතිබීම ගැන කණගාටු විය යුතුයි.
 දක්ෂ යෞවනයන්ට දේශපාලන බලපෑම්වලින් තොරව තම දක්ෂකම් පෙන්වා ඉදිරියට එන්න හැකි වැඩසටහන් කි‍්‍රයාත්මක කරන ලෙස ජාතික තරුණ සේවා සභාවටත්, නිරෝෂන් පෙරේරා ඇමැතිතුමාටත් උපදෙස් දුන්නා.
 එඩින්බරෝ ආදිපාද තිළිණ ප‍්‍රදානය පවත්වන්නෙත් ඒ අනුවයි. ලෝකය වටේම පවත්වන මේ උත්සවය ශ්‍රී ලංකාවේත් පවත්වනවා. මේ සම්මාන උත්සවය ලංකාවේ පැවැත්වූ මුල් යුගයේ එවකට සිටි හමුදාපති ජනරාල් ඇන්ටන් මුතුකුමාරු මහතා මූලිකවී කි‍්‍රයා කළා.
 සම්මාන ප‍්‍රදානය හරහා තරුණ තරුණියන්ට නොයෙක් අභියෝගවලට මුහුණ දීමට හැකියාව ලැබෙනවා. විවිධ කි‍්‍රයාකාරකම් පෙන්වනවා. ජල කී‍්‍රඩා කිරීම, කඳු නැගීම, ගම්මානවල සමාජීය වැඩ කිරීම, සැළසුම් ශක්තිය, නායකත්ව ගුණාංග වර්ධනය, පසුබෑමට මුහුණ දීම, ජයග‍්‍රහණය ආදී හැම ලක්ෂණයක්ම මේ සම්මාන ප‍්‍රදානය හරහා ලබාගත හැකියි.
මේ වැඩසටහනෙන් නායකයන් බිහි වෙනවා. ගමේ නායකයන්, ආයතනයේ නායකයන්, සාමජ නායකයින් මේ හරහා බිහිවෙනවා. අනාගතයේ රට ඉදිරියට ගෙන යාමට නම් තරුණ නායකයන් අවශ්‍යයි. තරුණ නායකත්වය සඳහා අප ප‍්‍රමුඛත්වය දී තිබෙන්නේ ඒ නිසයි. 
තරුණයන්ට විවිධ දක්ෂතා මෙන්ම විවිධ අදහස් ද තිබෙනවා. දක්ෂතා ක‍්‍රමානුකූලව දියුණු කරගන්න ඒ සදහා අවශ්‍ය මුදල් දෙන්නම් යයි මා තරුණ සේවා සභාවටත්, ඇමැතිතුමාටත් පැවැසුවා.
සමාජය තම දක්ෂතාවලට තැනක් දෙන බව තරුණxතරුණියන්ට අවබෝධ විය යුතුයි. ඒ සමගම අපේ අදහස වන්නේ තරුණ තරුණියන් සංවර්ධනයට එකතු කර ගැනීමයි. සංවර්ධනයේ කොටස්කරුවන් බවට පත් කර ගැනීමයි.
ජාතික රජයේ වෑයම රටට විශාල සංවර්ධනය ඇති කිරීමයි. නැවත ලංකාව ලෝකයේ ඉදිරියට ගැනීමයි. බලගතු ශ්‍රී ලංකාව ඇති කිරීමේ කාර්යභාරය සඳහා හැකි අයුරින් දායක විය යුතුයි. අපගේ ජීවිත කාලය තුළදී ඉදිරියට යන ආකාරය තවත් පිම්මකින් රට දියුණුවට පත්වන ආකාරය ගැන කල්පනා කළ යුතුයි. මුළු රටම ආවරණය වන පරිදි දියුණුව ඇති කරනවා.
 අපගේ හැකියාවන් ජාතික ධනය, විදේශ ආයෝජන, විදේශ තාක්ෂණය ආදී සියල්ලම එකතු කරගෙන ඉදිරියට යා යුතුයි.
එඩින්බරෝ ආදිපාද තිළිණ ප‍්‍රදාන වැඩසටහන ආරම්භ කෙරුණේ 1985 වසරේදීයි. නමුත්  ඇතැම් කාලවල මේ වැඩසටහන අමතක වුණා. වැඩසටහන නැවත ඇරැුඹුයේ ජාතික තරුණ සේවා අධිකාරිය යටතේයි. අන්තිමට මේ වැඩසටහන මුදල් නොමැතිකමින් දිස්ති‍්‍රක්ක හතරකට සීමා වූවා. වැඩසටහන දියුණු කිරීමේ වගකීම ජාතික ප‍්‍රතිපත්ති රාජ්‍ය ඇමැතිතුමාට පැවරුවා. ඒ අනුව වැඩසටහන ලංකාවේ සෑම දිස්ති‍්‍රක්කයකම ව්‍යාප්ත වේවි. හැම ප‍්‍රාදේශීය ලේකම් කොට්ඨාසයකම ව්‍යාප්ත වේවි.
 ජාතික තරුණ සේවා සභාව තරුණයින් වෙනුවෙන් විශාල වැඩසටහන් ප‍්‍රමාණයක් කි‍්‍රයාත්මක කරමින් සිටිනවා. මේ මස අවසානයේ ති‍්‍රකුණාමලයේදී ජාතික යොවුන් පුරය පැවැත්වෙනවා.
පාසල් අතර රොබොටික් තරග පවත්වන ලෙස මා අධ්‍යාපන ඇමැතිතුමාට දැනුම් දුන්නා.
මෘදුකාංග සැළසුම්කරණ තරග තරුණයන් අතර සංවිධාන කරන ලෙස මා තරණ සේවා සභාවටත් ජාතික ප‍්‍රතිපත්ති රාජ්‍ය ඇමැතිතුමාට අද උපදෙස් දුන්නා. අපට නම් එවැනි දේවල් කරන්න දක්ෂකමක් නැහැ. නමුත් පාසල්වල දක්ෂ අය ඉන්නවා.
 එමෙන්ම ජංගම දුරකථනයෙන් ගන්නා ඡුායාරූප තරගයක් පවත්වන ලෙසත් මා උපදෙස් දුන්නා.
අවශ්‍ය නම් හොඳම සෙල්ෆි ඡුායාරූපයත් තෝරන්න හැකියාව තිබෙනවා. තරුණයන්ට ඒ හැකියාවක්ද තිබෙනවා.
 ඉදිරියට යන්න යෞවනයන්ට අවස්ථාව දිය යුතුයි. එඩින්බරෝ ආදිපාද ත්‍යාගලාභීන් මුණගැසෙන්න අවස්ථාව ලැබීම ගැන මා ඉතා සතුටට පත්වන බව කිව යුතු යැයිද” අග‍්‍රාමාත්‍ය රනිල් වික‍්‍රමසිංහ මහතා තවදුරටත් පැවැසීය.
ශ්‍රී ලංකාවේ බි‍්‍රතාන්‍ය නියෝජ්‍ය මහ කොමසාරිස් ලෝරා ඬේවිස් මහත්මිය
”එඩින්බරෝ ආදිපාද ත්‍යාගලාභීන් සඳාහ විශ්වවිද්‍යාලවලට පිවිසීමේදී වැඩිපුර ලකුණු දෙන ක‍්‍රමයක් තිබෙනවා. මේ ත්‍යාගදීම තාරුණ්‍යයේ නිපුණතා වර්ධනය සඳහාද  ඉවහල් වන බව කිව යුතුයි.රටවල් 140ක සම්මාන ප‍්‍රදානය සිදුවන බව කිව යුතුයි. තාරුණ්‍යයය සංවර්ධනය වීම යනු රට සංවර්ධනය වීමයි. ජයග‍්‍රහණ ලැබූ තරුණ තරුණියන්ට මගේ උණුසුම් සුබ පැතුම් පිරිනමනවා.”
ජාතික ප‍්‍රතිපත්ති හා ආර්ථික කටයුතු රාජ්‍ය අමාත්‍ය නිරෝෂන් පෙරේරා මහතා
”ලංකාවේ තාරුණ්‍යයට ජාතික හා ජාත්‍යන්තර වශයෙන් වැදගත්කමක් තිබෙනවා. එඩින්බරෝ ආදිපාද තිළිණ ගන්නා සැමට සුබ පතනවා.
අද රැුල්ලට වැඩ කිරීම පූර්ණතාවයක් වෙලා.  සංස්කෘතියට හානි කරන දේ ව්‍යාප්ත වන යුගයක තාරුණ්‍ය ශක්තිමත් කරන වැඩසටහන් පැවැත්වීම උචිතයි. අනාගතය බාර ගන්න සූදානම් වන ලෙස තාරුණ්‍යයට හැම විටම ආරාධනා කළා. ඒ සඳහා ඉහළ ප‍්‍රමිතියකින් යුතු තාරුණ්‍යයක් බිහි කළ යුතුව තිබෙනවා.
 ජාතික තරුණ සේවා සභාව වැනි ආයතන පිහිටුවා තාරුණ්‍යයාගේ ජවය ඉදිරියට ගෙන යෑමට රනිල් වික‍්‍රමසිංහ මහතා හැම විටම කටයුතු කළා. ජාත්‍යන්තර තරුණ දර්ශකයේ 31 වැනි ස්ථානය ලබා ගන්න අපට හැකියාව ලැබුණා.
 නූතන ලෝකයේ නව තාක්ෂණය සමග ඉදිරියට යා යුතුයි. ලංකාවම ආවරණය වන පරිදි තිළිණ ප‍්‍රදානය කිරීමට අප බලාපොරොත්තු වෙනවා.”
ජාතික තරුණ සේවා සභාවේ සභාපති එරංග වැලිඅංග මහතාද අදහස් දැක්වීය.
ස්වර්ණ, රජත සහ ලෝකඩ යන අංශ යටතේ උත්සවයේදී පදක්කම් ප‍්‍රදානය කෙරිණි.
 සම්මාන ලාභීන් අවුරුදු 14-24 අතර විය යුතුය. පරාජිත සේවය දිරි ගැන්වීමේ වැඩසටහන් සඳහා සහභාගිවීම, කී‍්‍රඩා හා විනෝදාංශයන්හි නිරතවීම, කුසලතා වර්ධනය අභියෝගාත්මක චාරිකා ආදිය පදක්කම් ලැබීමට සුදුසුකම් වේ.
සම්මානලාභීන් සඳහා අත්වන ප‍්‍රතිලාභ අතර විශ්වවිද්‍යාල හා අධ්‍යාපන විද්‍යාපීඨ ප‍්‍රවේශයේදී ප‍්‍රසාද ලකුණු හිමිවීම, ජාතික හා ජාත්‍යන්තර පිළිගැනීම, සාමාජික රටවලට වීසා ගැනීමේදී සුදුසුකමක් වීම, විදේශීය පුහුණු අවස්ථා විශේෂිතය. මේ වැඩසටහන සඳහා සම්බන්ධ විය හැකි වැඩිදුර තොරතුරු 011-2896563 දුරකතන අංකයෙන් දැනගත හැකිය.
සම්මාන ප‍්‍රදානෝත්සවය සඳහා මහාචාර්ය මෛත‍්‍රී වික‍්‍රමසිංහ මහත්මියද අමාත්‍ය මනෝ ගනේෂන් මහතාද විදේශීය නියෝජිතයෝ ඇතුළු පිරිසක්ද සහභාගි වූහ.
තාක්ෂණය යෙදවූ කිසිම රටක් ආපස්සට ගියේ නෑ.
අනාගතයේ රට දියුණු වීමට නම් නූතන තාක්‍ෂණය සමග එකතු විය යුතුයැයි අග‍්‍රාමාත්‍ය රනිල් වික‍්‍රමසිංහ මහතා කෑගල්ලේදී පැවැසීය.
තාක්ෂණය යෙදවූ කිසිම රටක් පසුපසට ගොස් නැති බව කී අග‍්‍රාමාත්‍ය රනිල් වික‍්‍රමසිංහ මහතා, ශ්‍රී ලංකාව ලෝක ප‍්‍රවණතා තේරුම්ගෙන දැන් ඉදිරියට ගමන් කරමින් සිටින බව ද ප‍්‍රකාශ කළේය.
අග‍්‍රාමාත්‍ය රනිල් වික‍්‍රමසිංහ මහතා මේ බව පැවැසුවේ කෑගල්ල ශාන්ත මරියා විද්‍යාලයේ 150 වැනි සංවත්සර සමරු වැඩසටහනේ අවසන් උත්සවයට සහභාගි වෙමිනි.
විද්‍යාලයේ 150 වැනි සංවත්සරය වෙනුවෙන් සිසුන් ඉදිරිපත් කළ නව නිපැයුම් ප‍්‍රදර්ශනය නැරඹීමට ද අග‍්‍රාමාත්‍යවරයා ගියේය.
අනතුරුව පැවැති උත්සවයේදී වැඩිදුරටත් අදහස් දැක්වූ අග‍්‍රාමාත්‍ය රනිල් වික‍්‍රමසිංහ මහතා මෙසේ ද කීවේය.
”මෙහි උඩරට නැටුම් රඟ දැක්වූ කණ්ඩායමට මුලින්ම මගේ ප‍්‍රණාමය පුද කරනවා. ඔවුන් හොඳ දක්‍ෂතාවක් දැක්වූවා. ඒ දක්ෂතා තවත් දියුණු කරගන්න අනාගතයේදී අවස්ථාව ලැබේවි.
කෑගල්ල x ශාන්ත මරියා විදුහලේ 150 වැනි සංවත්සරයට සහභාගී වන්නැයි සබරගමුව ප‍්‍රධාන අමාත්‍යතුමා මට ආරාධනා කළා. අද දින සහභාගී වීමට තිබූ වෙනත් වැඩ කටයුත්තක් ද කල් දමා මා මේ උත්සවයට සහභාගි වීමට තීරණය කළා.
උත්සවයේදී ඉල්ලීම් ලැයිස්තුවක් මා වෙත ලැබුණා. සබරගමුව ප‍්‍රධාන ඇමැතිතුමා, කබීර් හෂීම් ඇමැතිතුමා, චම්පිකා පේ‍්‍රමදාස මහතා දෙන උදව්, මේ සියලූ උදව් දෙස බැලූ විට තවත් රජයෙන් උපකාර කුමකටදැයි මා කල්පනා කළා.
විදුහලට ක‍්‍රීඩාංගණය දීමට ජනාධිපති තුමන් එකඟ වූ බව කියැවුණා. මගෙන් ඉල්ලීම් කළ පිහිනුම් තටාකය සම්බන්ධයෙන් මගේ සහයෝගය ලබා දීමට තීරණය කළා. වර්ෂ 150 සමරන පාසල් මෙරට ඇත්තේ ස්වල්පයක් පමණයි. එවැනි පාසල් රැසක් තිබුණා නම් මේ අයුරින් ඉල්ලීම් කෙරෙනවිට අධ්‍යාපන අමාත්‍යාංශයත් බංකොළොත් වේවි යැයි අධ්‍යාපන ඇමැතිතුමා සමග පැවැසුවා.
ශාන්ත මරියා විදුහල යනු ලංකාවේ පැරණිම විදුහලක් වනවා. කොළඹ යාපනය, ගාල්ල, මහනුවර, මෙන්ම කෑගල්ලේ වසර 150ක් පැරණි විදුහල් තිබෙනවා. ඒ විදුහල ඇරැඹීමට පෙර 1852 වසරේ මේ දේවස්ථානය ආරම්භ කෙරුනා. සිසුන් 20 දෙනකුගෙන් විදුහල ඇරැඹුණේ දේවස්ථානයේ උනන්දුව නිසයි.
ඒ නිසා විදුහලේ ආරම්භක විදුහල්පති ඬේමිලියෝ පියතුමා සහ ගුරු මණ්ඩලය සිහිපත් කළ යුතුයි. දේවස්ථානය නොතිබුණා නම් මේ පාසලත් නැහැ. හිටපු විදුහල්පතිවරුන් කළ සේවයත් මෙහිදී සිහිපත් කළ යුතුයි.
ශාන්ත මරියා විදුහල මෙතරම් දියුණු තත්ත්වයට පැමිණ ඇත්තේ ඒ අයගේ කැපවීම නිසයි. මහනුවර කොළඹ ප‍්‍රධාන මාර්ගය අයිනේ පිහිටීම විදුහලට තවත් වාසියක් බව කිව යුතුයි.
විදුහලේ දීප්තිමත් ආදි සිසුන් ගණනාවක් සිටිනවා. විශ්වවවිද්‍යාල, ක‍්‍රීඩා, දේශපාලන ක්ෂේත‍්‍රවල ආදි සිසුන් සිටිනවා. මේ විදුහලෙන් ලංකාවට කර තිබෙන සේවය එයින් වටහා ගත හැකියි. මේ විදුහල ඉදිරියේදී තවත් දියුණු වේවා යැයි මා ප‍්‍රාර්ථනා කරනවා. තම විදුහල ඉදිරියට ගෙනයාමට ආදි සිසුන්ගෙන්, ප‍්‍රදේශයෙන්, මව්පියන්ගෙන් විශාල සහයෝගයක් ලැබෙනවා. ප‍්‍රදේශයට සම්පතක් වූ මේ විදුහල ආරක්‍ෂා කරගන්න මේ සම්පත දියුණු කරන්න. එවිට අනාගතය ගැන කිසිම බයක් නැතිව ඔබට ඉදිරියට යාමට අවස්ථාව ලැබෙනවා.
ඉතා දක්ෂ සිසුන් මෙහි සිටිනවා. විදුහලේ විද්‍යා හා තාක්ෂණ ප‍්‍රදර්ශනය නැරැුඹූ විට මට ඒ කරුණු අවබෝධ වුණා. අනාගතයේදී රියැදුරන් නැති ස්වයංක‍්‍රීය වාහන දකින්න ලැබේවි.
අද තරුණයන් තාක්ෂණය සමග ජීවත් වෙනවා. මගේ පරපුරේ අයනම් තාක්ෂණය ගැන වැඩිදුර දන්නේ නැහැ. අපටත් දැන් එය ඉගෙන ගන්න සිදුවී තිබෙනවා. අපගේ ජීවිත කාලයේදී තාක්ෂණ ගණනාවක් ඉගෙන ගන්න වුණා. අපේ කාලේ තිබුණේ ඇඟිල්ලෙන් කරකවන දුරකතන වර්ගයයි. එවැනි දුරකතනයක් ගන්නත් වසර තුනක් පමණ ගත වෙනවා. ඒ දුරකතන තිබුණේත් නිවාස අතළොස්සක පමණයි. නමුත් අද තත්ත්වය බොහෝ වෙනස් වෙලා. සෑම කෙනෙකුගේ අතේම ජංගම දුරකතනයක් තිබෙනවා.
ජංගම දුරකතන ලංකාවට පැමිණියේ 1989 හෝ 1990 හෝ වසරේදීය. එයත් අතේ ගෙනයන විශාල දුරකතනය වූවා. අද ජංගම දුරකතන සාක්කුවේ දාගෙන යනවා. ඉස්සර තිබූ කොඩැක් කැමරා අද දකින්න නැහැ. දැන් ඒවායේ කාලය ඉවරයි. දැන් ජංගම දුරකතනයේ කැමරා ඇතුළු හැම පහසුකමක්ම තිබෙනවා.
අද ලියුම් යවන්නෙත් නැහැ. ඒ නිසා තැපැල් සේවයත් අඩපණ වෙලා. එහි ආදායමත් අඩුවෙලා. අනාගතයේ රට දියුණු කිරීමට නම් තාක්ෂණය සමග එකතු විය යුතුයි. තාක්ෂණය නිසා වත්මන් ලෝකය ශීඝ‍්‍රයෙන් වෙනස් වෙනවා. අප හිතනවාට වඩා වේගයෙන් ඉදිරියට යනවා.
විසිවැනි ශත වර්ෂයට වඩා පසුගිය වසර 15 දී ශීඝ‍්‍ර තාක්ෂණික දියුණුවක් ඇතිවුණා. අපත් ඒ දියුණුව සමග ඉදිරියට යා යුතුයි. නැතිනම් රටට දියුණුවක් ලබා ගැනීමට හැකියාවක් නැහැ. අනාගතයක් නැහැ.
1948 නිදහස ලබන විට ශ්‍රී ලංකාව ආසියාවේ දියුණුම රටයි. 1979 වසරේදී විවෘත ආර්ථිකය හඳුන්වාදීමෙන් පසුව අප ඇඟලූම් කර්මාන්තයට පිවිසුණා. මෙරට කර්මාන්ත පිළිබඳව මෑතකදී හාවර්ඞ් විශ්වවිද්‍යාලයෙන් වාර්තාවක් මා ගත්තා. ඇඟලූම් කර්මාන්තවලින් පමණක් ඉදිරියට යන්න නොහැකි බවත් මෙරට අපනයන කර්මාන්ත සහ විදේශ විනිමය අඩු මට්ටමක පවතින බවත් ඒ වාර්තාවේ දැක්වෙනවා. එම නිසා අප දැන් තවත් අලූත් අංශ හඳුනාගත යුතුයි. නව තාක්ෂණය විශාල වශයෙන් යොදා ගත යුතුව තිබෙනවා. අප ඇඟලූම් කර්මාන්තය අරඹන විට අප වටේ සිටි සිංගප්පූරුවත් ඇඟලූම් කර්මාන්තය කළා. සපත්තු හැදුවා. සූට්කේස් හැදුවා. මැලේසියාව, තායිලන්ත ආදී රටවලූත් එහෙමයි. වියට්නාමය, චීනය කිසිම කර්මාන්තයක් එදා අරඹා තිබුණේ නැහැ. දැන් වසර 40ක් ඉකුත් වෙලා.
මේ වනවිට සිංගප්පූරුවේ හොඳම තාක්ෂණය තිබෙනවා. රොබෝ තාක්‍ෂණය පවා තිබෙනවා. මැලේසියාවේ තාක්ෂණයත් අපට වඩා දියුණුයි. වාහන පවා නිෂ්පාදනය කර පිටරට යනවා. තායිලන්තයේ එක් කර්මාන්ත කලාපයකට අක්කර දස දහසක් පමණ තිබෙනවා. අප රටේ ලොකුම කර්මාන්ත කලාපයේ තිබෙන්නේ අක්කර 400යි. ජපානයට අවශ්‍ය වාහන අමතර කොටස් ගණනාවක් හදන්නේ තායිලන්තය හෝ චීනයයි.
1991 වසරේදී මා කර්මාන්ත අමාත්‍යවරයාව සිටියදී වියට්නාමයේ කර්මාන්ත අමාත්‍යවරයා මා හමුවීමට පැමිණියා. ඔහුගේ අරමුණ වූයේ අප එදා කර්මාන්ත ඇරැුඹුයේ කෙසේ ද කියා අධ්‍යයනය කිරීමයි. අද වියට්නාමය අපටත් වඩා ඉදිරියට ගොස් සිටිනවා. නොයෙක් භාණ්ඩ නිෂ්පාදනය කරනවා. චීනය, ඉන්දියාව පවා ජංගම දුරකතනයට අවශ්‍ය කොටස් නිෂ්පාදනය කරනවා. අපත් දියුණු වෙනවා නම් අලූත් තාක්‍ෂණය ගෙන ඉදිරියට යා යුතුයි.
විදේශ විනිමය ඉහළ නැගීම සඳහා අඟලූම් කර්මාන්තය පමණක් ප‍්‍රමාණවත් වන්නේ නැහැ. අපට ඇඟලූම් කර්මාන්තයෙන් තවත් අවස්ථා ලැබේවි. නමුත් එය පමණක් ප‍්‍රමාණවත් වන්නේ නැහැ.
වාහන අමතර කොටස් නිෂ්පාදනය කළ යුතුයි. විදුලි උපකරණ කොටස් නිර්මාණය කළ යුතුයි.
තාක්‍ෂණයත් දිනෙන් දිනම දියුණු වෙනවා. ඇන් ස්වයංක‍්‍රීය යන්ත‍්‍ර තිබෙනවා. ස්වයංක‍්‍රීය යන්ත‍්‍ර නිසා නිෂ්පාදනය වැඩි වෙනවා. සමහරවිට ස්වයංක‍්‍රීය යන්ත‍්‍රවලින් ඉදිරියට ගොස් රොබෝ තාක්ෂණය යොදා ගන්නවා. රොබෝ තාක්ෂණයෙන් විශාල බරක් ඔසවන යන්ත‍්‍ර මේ විදුහලේ තාක්ෂණික ප‍්‍රදර්ශනයේදී මා දුටුවා.
තාක්ෂණික ක්‍ෂේත‍්‍රය දියුණු කළහොත් රැුකියා අඩුවේවි යැයි සමහරුන්ගේ බයක් තිබෙනවා. එසේ වන්නේ නැහැ. අනෙක අපට අඩු වේතන ලබන රටක් ලෙස ඉදිරියට යන්න බැහැ. ඉන්දියාවේ අපටත් වඩා අඩු වේතන ගෙවනවා. බංග්ලාදේශය, මියන්මාරය යන රටවල ඊටත් වඩා ලාභ ශ‍්‍රමය තිබෙනවා.
අපේ බලාපොරොත්තුව ආදායම අඩු කිරීම නොව වැඩි කිරීමයි. හොඳින් ජීවත් වීමට මාර්ගය සලසා දීමයි. වැඩි ආදායම ලබා දීමට තරගකාරී බව ඇති කිරීමට තාක්‍ෂණය යොදාගත යුතුයි. අපට සමහර ස්වයංක‍්‍රීය යන්ත‍්‍ර යෙදවීමට හැකියාව තිබෙනවා.
වසරකට මෙරට ලක්ෂ දෙකක පමණ පිරිසක් රැුකියා බලාපොරොත්තු වෙනවා. ඉන්දියාවේ ඒ පිරිස හතළිස් ගුණයකින් වැඩියි. බංග්ලාදේශයේ වසරකට රැුකියා අපේක්‍ෂිත පිරිස අපට වඩා දස ගුණයකින් වැඩියි. ඉතින් මේ අයට අඩු වේතනවලට තවමත් වැඩ කිරීමේ හැකියාව තිබෙනවා.
නිෂ්පාදනය වැඩි කරනවා නම් හැම දෙනාම කර්මාන්ත ක්ෂේත‍්‍රයට එන්නේ නැහැ. අනෙක් අංශවලටත් ගමන් කරනවා.
අපට වඩා අඩු වේතන ගෙවන රටවල් සමග තරග කරන්නට අපට බැහැ. එසේ නම් අප තාක්ෂණය යෙදවිය යුතුයි. මීට වඩා වැඩි මිලක් දෙන භාණ්ඩ නිෂ්පාදනයට යොමුවිය යුතුයි. තාක්ෂණය යෙදවූ කිසිම රටක් පසුපසට ගිහින් නැහැ.
ඇමෙරිකාව, එංගලන්තය වැනි රටවල් ඉදිරියට යන්නේ කර්මාන්ත තාක්ෂණය යෙදවීම නිසයි. එවිට එක් පුද්ගලයකුට තුන්හතර ගුණයක් වැඩිපුර නිෂ්පාදනය කළ හැකි වෙනවා.
ලෝකයේ කර්මාන්ත විප්ලවයට පෙර පැය අටක් අටක් පමණක් වැඩ කළා නම් නිෂ්පාදනය කළ හැකි වන්නේ කුමක් ද? ඇඟලූම් කර්මාන්තය දෙස බලන්න. ඒවා නිෂ්පාදනය කළේ අත් යන්ත‍්‍රවලිනුයි. ඒ නිසා ලෝකයට සැපයිය හැකි ඇඟලූම් ප‍්‍රමාණයේ සීමා සහිත බවක් තිබුණා. කර්මාන්ත විප්ලවය නිසා අඟලූම් නිෂ්පාදනය ශීඝ‍්‍රයෙන් වර්ධනය කර ගැනීමට හැකියාව තිබුණා.
20 වැනි ශත වර්ෂය මැද භාගය වනවිට විදුලි බලයෙන් ක‍්‍රියාත්මක කරන යන්ත‍්‍ර භාවිතයට පැමිණියා. ඇඟලූම් නිෂ්පාදනය වැඩිවීමට එයත් හේතු වුණා. දැන් පරිගණකය ආශ‍්‍රයෙන් රෙදි කපන කටයුත්තත් කරන්න පුළුවන්කම තිබෙනවා. හොඳ තාක්ෂණය තිබෙන ඇඟලූම් කර්මාන්තශාලාවක් අවශ්‍යනම් තුල්හිරියේ මාස් කර්මාන්තශාලාව ගැන අධ්‍යයනය කරන්න. පන්නල අප තවත් එවැනි කම්හලක් ඇරැුඹුවා.
තාක්ෂණය නිසා කෘෂිකර්ම ක්ෂේත‍්‍රයත් ඉදිරියට පැමිණ තිබෙනවා. අපේ කෘෂිකාර්මික අංශයත් එහෙමයි. අප පොඩි කාලේ විශාල පිරිසක් එකතු වී ගොයම් කපනවා. මුළු ගමම එනවා. අද කුඹුරට ‘භූතයා’ නම් මැෂිම දාපු ගමන් ගොයම් ටික කපා ගන්න පුළුවන්. දැන් තිබෙන ලොකුම ව්‍යාපාරය ‘භූතයන්’ මිලදී ගෙන කුලියට දීමයි.
හැම රටක්ම එවැනි තාක්‍ෂණ ශිල්ප ක‍්‍රමවලින් ඉදිරියට යනවා. මා එක් කාලයක කැලිෆෝනියාවට ගියා. ඔවුන් වයින් හදන්න මිදි වවනවා. ඔවුන් මිදි පැළවලට වතුර දෙන්නේ සාමාන්‍ය ක‍්‍රමයට නොවෙයි. බිංදු ජලනල වාරිමාර්ග ක‍්‍රමයක් භාවිත කරනවා. හැම පැළයකටම වෙන වෙනම ජලය දෙනවා. පැළයකට ලැබිය යුතු ජලය ප‍්‍රමාණය එකිනෙකට වෙනස් වූ විට එය පාලනය කරන්නේ පරිගණකය ආශ‍්‍රයෙනුයි.
අපි තවම බාල්දි ගෙන වතුර දානවා. නැතිනම් හෝස් පයිප්ප අල්ලනවා. කැලිෆෝනියා ජනතාව අවශ්‍ය තැනට අවශ්‍ය වතුර ප‍්‍රමාණය දෙනවා.
ඇමරිකාවේ සුළු ගොවියකු යනු අක්කර 500ක් වගා කරන පුද්ගලයෙකුටයි. ඔහුගේ පවුලේ අයත් සමඟ එක්ව වගා කිරීම් කරනවා. අප නම් වැඩිම වුණොත් අක්කර දෙකක්වත් වගා කරාවි. 
වී වගාවට මෙන්ම අනෙක් අංශ සඳහා තාක්ෂණය යොදවන්නේ කෙසේද? ඒ දියුණුව ඇති කරන්නේ කෙසේද?
ඊළඟ ප‍්‍රශ්නය වාහන පාලනය කිරීමයි. සිංගප්පූරුව ගතහොත් වාහන පාලනය කරන්නේ පොලිසියෙන් නොවෙයි. කැමරා, පරිගණක ආශ‍්‍රයෙන් නොයෙක් ස්ථානවල සිට වාහන පාලනය කරනවා. නාගරික දුම්රිය ද ඒ ආකාරයටම පාලනය වෙනවා.
බොහෝ විට හෝටලයකට ගිය විට වන්නේ පිළිගැනීමේ ප‍්‍රදේශයට ගොස් නම සඳහන් කරගෙන කාමරයට යැවීමයි. ජපානයේ අලූත් ක‍්‍රමය අනුව මේ පිළිවෙළ සම්පූර්ණයෙන්ම ඉවත්කර තිබෙනවා. දැන් තමන්ට අවශ්‍ය කාමරය කලින් වෙන් කරගෙන කෙළින්ම කාමරයට ගොස් බිල ගෙවීමත් දුරකතනය ආශ‍්‍රයෙන් හෝ පරිගණකයෙන් හෝ කළ හැකියි. ලෝකය වෙනස් වන්නේ ඒ ආකාරයටයි.
එම්.අයි.ටී. ආයතනය පන්ති පවත්වන්නේ අන්තර්ජාලය  මාර්ගයෙනුයි. ඇතැම් විට අන්තර්ජාලය අධ්‍යාපනය සහ පන්ති කාමර අධ්‍යාපනය එකට එකතු කරනවා. ඉස්සර විවෘත  විශ්වවිද්‍යාලයේ පන්ති තිබුණේ රූපවාහිනිය මාර්ගයෙනුයි. ඇතැම් විට කැසට් භාවිතා වුණා.
ලෝකය සම්පූර්ණයෙන්ම වෙනස් වෙනවා. අපේ කෘෂිකර්මාන්තය ගතතොත් අක්කර දෙකකින් නිසි පරිදි වතුර පාලනය කර නිෂ්පාදනය වැඩි කළ හැකියි. ඇමරිකාවේ නම් සත්ව පාලනයට පවා පරිගණකය උදව් කර ගන්නවා. වෙනස්වීම යනු එයයි. කර්මාන්තයට ස්වයංක‍්‍රීය යන්ත‍්‍ර යෙදීම දැන් ශීඝ‍්‍රයෙන් වෙනවා.
රොබොටික් යන්ත‍්‍ර ලක්ෂ දහයක් ගෙනැවිත් ලෝකය සමඟ තරග කරන්න චීනය තීරණය කර තිබෙනවා. එයින් රැුකියා නැති වන්නේ නැහැ. පුහුණුව ලැබූ  විට වැඩිපුර ගෙවීමට හැකියාව ඇති බව චීනය පවසනවා. රොබෝටික්ස් යන්ත‍්‍ර නිසා තවත් අයට රැුකියා සොයා දෙන්න හැකියාව ලැබෙන බව ඔවුන් කියනවා.
ඊළඟ වසර 10 ඇතුළත ඉහළ තාක්ෂණය කෘෂිකාර්මික ක්ෂේත‍්‍ර සඳහා යෙදවිය යුතුයි. එමෙන්ම බොහෝ දෙනකුට අලූත් රැුකියා මාර්ග දිය යුතුයි. ඒ සඳහා පාසල් හැරගිය අයට වැඩි පුහුණුවක් දෙන ක‍්‍රමය අප හඳුන්වා දෙනවා.
පාසලේදී හැම දෙනාටම විද්‍යාව හදාරන්න අවස්ථාව නැහැ. තාක්ෂණය නැහැ. නමුත් පාසලෙන් පිටවන අයට තාක්ෂණය දීමේ වැඩසටහන ක‍්‍රියාවට නංවනවා. මේ වැඩසටහන අනුව සාමාන්‍ය පෙළ අධ්‍යාපනයෙන් පසුව අවශ්‍ය අයට වෘත්තීය පාඨාමාලා හැදෑරිය හැකියි. නව විෂයන් හඳුන්වා දෙන බව අධ්‍යාපන ඇමැතිතුමා කිව්වා.
ලංකාවේ පාසල් අතර රොබෝටික්ස් තාක්ෂණික තරග පවත්වා සමස්ත ලංකාත්, දිස්ත‍්‍රික්කයේත් හොඳම ජයග‍්‍රහණ ගන්නා පාසල්වලට ත්‍යාග දෙන ලෙස මා අධ්‍යාපන ඇමැතිතුමාට පැවසුවා. මට ඒ අදහස ආවේ මේ නව නිර්මාණ ඉදිරිපත් කිරීම් අධ්‍යයනය කිරීමෙන් පසුවයි.
ශාන්ත මරියා විදුහලේ මෙවැනි නව නිපැයුම් ප‍්‍රදර්ශනයක් පවත්වනවා යැයි මා සිතුවේ නැහැ. නමුත් ඔවුන් ඉතා දක්ෂ බව මට වැටහුණා. අපට නව අදහසක් දීම ගැන ඔබට ස්තුතිවන්ත වෙනවා. ඒ නිසා පිහිනුම් තටාකය දුන්නාට ප‍්‍රශ්නයක් නැහැ’’.
අධ්‍යාපන අමාත්‍ය අකිල විරාජ් කාරියවසම් මහතා:
‘‘වසර 150ක් පැරැුණි විදුහලක සමරු උත්සවයට පැමිණීමට ලැබීම ගැන සතුටුයි. පාසල් පද්ධතිය භෞතික හා මානව සම්පත් අතින් දියුණු කිරීම අපේ අරමුණයි.
පාසල්වල විවිධ ව්‍යාපෘති 18500ක් මේ වන විට ක‍්‍රියාත්මක වෙනවා. මේ වන විට විදුහල්පතිවරුන් බඳවාගෙන පුරප්පාඩු සම්පූර්ණ කර තිබෙනවා.
ගුරු හිඟය පියවීම සඳහා අප කටයුතු කරමින් සිටිනවා. අපට අවශ්‍ය සෑම පාසලකම එක හා සමාන අධ්‍යාපනයක් දීමයි.’’
සබරගමු පළාත් ප‍්‍රධාන අමාත්‍ය මහීපාල හේරත් මහතා:
‘‘ශාන්ත මරියා විදුහල අපට සම්පතක් වනවා. සිංහල, දෙමළ, මුස්ලිම්, බර්ගර්, සියලූමදෙනා මේ විදුහලේ එකට ඉගෙන ගත්තා. මිෂනාරි අධ්‍යාපන ක‍්‍රමය යටතේ මේ විදුහල ඇරැුඹුණා. මේ පාසලෙන් රටට වැඩදායී විනය ගරුක සිසු පිරිසක් බිහිකර තිබෙනවා.
අගමැතිතුමාත් මේ විදුහලට පැමිණීම කෑගලූ ජනතාවට ඉතා වැදගත් අවස්ථාවක් බව කිව යුතුයි.
පාසලේ දියුණුව, සංවර්ධනය සඳහා අප නිරන්තයෙන් බද්ධ වී කටයුතු කරනවා.
ළඟම පාසල්, හොඳම පාසල වැඩසටහන යටතේ දහනව කෝටියකට වැඩි මුදලක් මේ විදුහලට දීමට අධ්‍යාපන ඇමැතිවරයා කටයුතු කළා.
මා  දිගු කලක් ඇමැතිවරයකු ලෙස කටයුතු කළා. නමුත් මේ තරම් වැඩි මුදලක් පාසල් සංවර්ධනය සඳහා ලැබුණේ හොඳම පාසල ළඟම පාසල වැඩසටහන යටතේ බව කිව යුතුයි.’’
විදුහල්පතිනි හේමා වික‍්‍රමරත්න මහත්මිය.
‘‘ශාන්ත මරියා විදුහල වසර 150ක් පුරා සමාජයට මහා මෙහෙවරක් කර තිබෙනවා.
1862 වසරේදී ඇරැුඹි මේ පාසලේ අද සියලූ ජාතීන්ට අයත් සිසුන් තුන් දහසක් පමණ ඉගෙනුම ලබනවා. හෙට ලොවට අවශ්‍ය තාක්ෂණය අද අධ්‍යාපනයේ දෙන අධ්‍යාපන ක‍්‍රමය යටතේ අප ඉහළ අධ්‍යාපනයක් දෙමින් සිටිනවා.
අධ්‍යාපනයට අමතරව විෂය බාහිර ක‍්‍රියාකාරකම් වලින්ද විදුහල ඉදිරියට පැමිණ තිබෙනවා.’’
උත්සවයට රාජ්‍ය ව්‍යවසාය සංවර්ධන අමාත්‍ය කබීර් හෂීම්, රාජ්‍ය අමාත්‍ය චම්පිකා පේ‍්‍රමදාස යන මහත්වරු ද සහභාගි වූහ.
අන්තවාදී දේශපාලකයන් හමුදාවට අගෞරව වන අයුරින් වැඩ කරනවා.
ත‍්‍රිවිධ හමුදාවට විරුද්ධව චෝදනා පත‍්‍ර දීමට, නඩු ඇහීමට කිසිවිටෙකත් තමා සූදානම් නැතැයි ජනාධිපති මෛත‍්‍රීපාල සිරිසේන මහතා පලාලිහිදී පැවැසීය. 
සමහර ශ්‍රී ලාංකිකයින් පිටරටින් ඩොලර්, පවුම් ගෙන හමුදාවට විරුද්ධව වැරැදි ප‍්‍රචාරයන් ගෙන යන බව කී ජනාධිපතිවරයා අන්තවාදී දේශපාලනඥයින් වගේම ඇතැම් මාධ්‍ය ද හමුදාවට අගෞරව වන විදියට කටයුතු කිරීම කනගාටුවක් යැයි ප‍්‍රකාශ කළේය. 
රණවිරුවන් පාවා දෙනවා යැයි කියමින් දේශපාලන විරුද්ධවාදීන් බොල් හඬ නංවා කරන විවේචන ප‍්‍රතික්‍ෂේප කරන බවත් රජය රණවිරුවන් ආරක්ෂා කිරීමට දිවි හිමියෙන් කැප වන බවත් ජනාධිපතිවරයා කීය. 
ජනාධිපතිවරයා මේ බව පැවැසුවේ යාපනය පාලාලි ගුවන් හමුදා කඳවුරේ නිරීක්ෂණ චාරිකාවක යෙදීමෙන් පසුව එහිදී ත‍්‍රිවිධ හමුදා හා පොලිස් නිලධාරීන් අමතමිනි. 
ජනාධිපති මෛත‍්‍රීපාල සිරිසේන මහතා එහිදී මෙසේද කීය. 
ති‍්‍රවිධ හමුදා ප‍්‍රධානීන් සහ පොලිස් ප‍්‍රධානීන් සමග ඉතාමත් ක‍්‍රමවත් වැදගත් අවස්ථාවක මෙවැනි උත්සවයකට මේ අයුරින් සහභාගි වීමට ලැබීම පිළිබඳ මා සතුටු වෙනවා. ඔබටත් මටත් මේ රටේ පුරවැසියන් විදියට තිබෙන්නේ එක හා සමාන වූ වගකීමක් සහ යුතුකමක්.අපේ රටේ පුරවැසියන් විදියට කවුරුත් විවිධ තනතුරු දරනවා. එක් පැත්තකින් දේශපාලනඥයින් තවත් පැත්තකින් රාජ්‍ය නිලධාරීන්, තවත් පැත්තකින් ත‍්‍රිවිධ හමුදාව සහ පොලිසිය. ඒ වගකීම් සහ යුතුකම් ඉටුකිරීමේ ඉතාම උතුම් කාර්යය සඳහා. රටක පැවැත්ම පිළිබඳ රාජ්‍යයක අනාගතය පිළිබඳ ඒ රාජ්‍යයේ ස්ථාවරත්වය පිළිබඳ ති‍්‍රවිධ හමුදාව සහ පොලිසිය කිියන ආයතනවලින් සිදුවන සේවාව එක් පැත්තකින් ව්‍යාස්ථාපිත සහ නීතිමය වශයෙන් තවත් පැත්තකින් රටක තියෙන සම්ප‍්‍රදායන් සහ සංස්කෘතීන් වගේම තවත් පැත්තකින් රටක තියෙන සිරිත් විරිත් වශයෙන්. ඒ වගේ තවත් පැත්තකින් මානුෂීය වශයෙන් අපි සෑම කෙනෙක්ම අපේ ප‍්‍රධාන වගකීම් යුතුකම් රාජකාරීන් ඒ සියල්ලට මූලිකත්වය දීපූ කරුණු කිහිපයක් තියෙනවා. එහි අංක එක අපේ රට. ඒවාගේම අපේ ජනතාව. අපේ මාතෘ භූමිය. අපේ මාතෘ භූමියේ සහ ජනතාවගේ නිදහස, ස්වාධීනත්වය, ප‍්‍රජාතන්ත‍්‍රවාදය ඒ ඒ තුළ යහපත් රටක් ගොඩ නැගීම. අපිට ඒ සේවාවන්වල ඉතිහාසය ගත්විට යුධ, නාවික, ගුවන් සහ පොලිසියේ  ඉතිහාසය ගතහොත් අපිට පසුගිය වසර ගණනාවක් පිළිබඳ දීර්ඝ කතාවක් කරන්න පුළුවන්කම තිබෙනවා.
අපි 1505 සිට 1948 දක්වා ප‍්‍රධාන වශයෙන්ම විදේශීය ආක‍්‍රමණයකින් සමග යුද්ධයක් තිබුණා. 1505 සිට 1948 දක්වා මේ රටේ ජනතාව විදේශීය ආක‍්‍රමණිකයින්ට විරුද්ධව දිර්ඝ ලෙස සටන් කළා. ජීවිත පූජා කළා. දේපළ විනාශ වුණා. අපේ ඉතිහාසයේ ශේ‍්‍රෂ්ඨ රණවිරුවන්ව ඇතැම් විදේශීය ආක‍්‍රමණිකයින් ඝාතනය කළා. විනාශ කළා. මරා දැමුවා පමණක් නොවෙයි මේ රටින් පිටුවහල් කළා. ඔවුන්ගේ රටවල්වලට ගෙන ගොස් වහල් සේවයට යොදා ගත්තා. අපේ කාන්තාවන්, මව්වරුන්, අපේ දියණියන් බරපතළ වධ හිංසාවලට ලක් කළා විදේශ ආක‍්‍රමණිකයන්.  ඔවුන්ගේ රටවල්වලට ගෙන ගොස් වහල් සේවයට යොදා ගත්තා. මේ රට ආක‍්‍රමණය කළ ඉංග‍්‍රීසීන් 1815 මාර්තු මාසයේ දෙවැනිදා ලංකා රාජ්‍යයේ ද්‍රෝහීන් සමග අත්සන් කළ ගිවිසුමට අදාළ බලයන් සමගයි. අපේ රට ආක‍්‍රමණය කළ ඉංගී‍්‍රසීන් විසින් ඔවුන්ට විරුද්ධව අරගල කළ දේශපේ‍්‍රමීන්, වීරවරයන්, රණකාමීන් ඇතු`එ ශේ්‍්‍රෂ්ඨ ලාංකික පුත‍්‍රයින් දේශද්‍රෝහීන් බවට පත් කළ නිවේදනය අවලංගු කළා.
1815 මාර්තු මාසේ 02 ඉංගී‍්‍රසි පාලකයින් සහ දේශීය නියෝජිතයින් සමග ගිවිසුමක් අත්සන් කිරීමෙන් අවුරුදු 202කට පසුව ඔවුන් දේශපේ‍්‍රමීන් බවට පත් කළා වගේම ඔවුන් ශ්‍රේෂ්ඨ ලංකා පුත‍්‍රයින් බවට පත් කරන ගැසට් නිවේදනය නිකුත් කරමින් දේශද්‍රෝහීන් විදියට නිකුත් කරපු ගැසට් නිවේදනය අවලංගු කරනු ලැබුවා. අපිට ඉතිහාසයේ මතක සටහන් සමග වසර දහස් ගණනක කතාවේ ඒ රණකාමීත්වය, ශ්‍රේෂ්ඨත්වය, විශිෂ්ටත්වය, වීරත්වය පිළිබඳ මහා ගෞරවණීය තත්ත්වයක්. අපි දුපත් රාජ්‍යයක් විදියට අපේ මුළු ඉතිහාසය පුරාම ආක‍්‍රමණවලට මුහුණ දීලා තිියෙනවා. අපි සටන් කරලා තියෙනවා. ශී‍්‍ර ලාංකික සිංහලයින් මේ රටේ රණකාමීත්වය පිළිබඳව මුළු ඉතිහාසය පුරා සිය විශිෂ්ටත්වය සහ රණකාමීත්වය, වීරත්වය පෙන්නුම් කරලා තියෙනවා. ඒ එක් එක් යුග තුළ. ඒ වාගේම තමයි අපි අමතක කළ යුතු නැහැ බි‍්‍රතාන්‍ය පාලනයෙන් නිදහස ලබා ගැනීමට 30 දශකය 40 දශකය වන විට මේ රටේ සිංහල, දමිළ, මුස්ලිම් සියලූ නායකයින් සිය යුග මෙහෙවර ඉටු කරමින්, ජාතික නිදහස් අරගලය දියත් කළා ඉංගී‍්‍රසි පාලකයින්ට විරුද්ධව. බි‍්‍රතාන්‍ය පාලකයින්ට විරුද්ධව. යටත් විජිතවාදීන්ට විරුද්ධව. 
1948 දී අපි නිදහස ලබා ගත්තේ 1505 සිට ලක්ෂ ගණනක් ජීවිත පූජා කරලා. අපේ මහ පොළොව තෙත් වන ආකාරයට ලේ ගලාගොස් මේ උතුම් මාතෘභූමිය අපේ රණවිරුවන්ගේ ලේවලින් තෙත් වූ මහ පෙළොවක් විදියට ඉතිහාසයට එකතු වුණා. 
අපි අමතක කළ යුතු නැහැ සිංහල, දමිළ, මුස්ලිම් නායකයින් 30 දශකයේ 40 දශකයේ ගෙන ගිය සටන්වල ප‍්‍රතිඵලයක් විදියට 48 නිදහස ලබාගත්තා. මේ රටේ සමාජයේ ඇති වෙච්ච බලවේග, ජනතාවගෙන් ඇති වෙච්ච විරෝධය, එවකට නිදහස ලබා ගැනීමට සටන් කළ නායකයින්ගේ අප‍්‍රතිහත ධෛර්යත් සමග ඒ ලබා ගත් නිදහස විශිෂ්ට ලෙස ලබා ගැනීමට එදා කටයුතු කළ නායකයින් අපි විශේෂයෙන් ගෞරවයෙන් සිහිපත් කරනවා. ඒ නිදහස ලබාගෙන අපි රටක් විදියට සංවර්ධනය වුණා. ලෝකයේ රටවල්වල සහයෝගය අපිට ලැබුණා. 70 දශකයේ මැද භාගයේ මේ රටේ ප‍්‍රධාන වශයෙන් ත‍්‍රස්තවාදය ආරම්භවීමේ මුල් වෙඩිල්ල පත්තු වීමත් සමග 80 දශකය වන විට මූලික වශයෙන් අපේ රටේ ජනතාවටත්, ති‍්‍රවිධ හමුදාවට සහ පොලිසියටත් ම්ලේච්ඡ නින්දිත එල්ටිටීඊ ත‍්‍රස්තවාදීන් පරාජය කරන්න කැපවෙන්න සිද්ධ වුණා.
ඔබ මෙන්ම ජීවිත පූජා කළ, මහා පරිත්‍යාගයන් කළ, ජීවිත අහිමි වූ අත පය පූජා කළ ආබාධිත වු බොහෝ ගැටලූ ප‍්‍රශ්නවලට ලක් වූ සිය මව්පියන්ගෙන් දරු පවුල්වලින් ඈත් වී ඒ ඓතිහාසික අරගලය කිරීම නිසා විවිධ දුක් කම්කටොලූවලට මුහුණ දුන් පිරිසක් අපේ ති‍්‍රවිධ හමුදාවල සහ පොලිසියේ සිටින්නේ. පොලිසියේ සේවාව දෙපාර්තමේන්තුවක් විදියට සිවිල් සේවාව වුණත් යුද්ධ ආරම්භ විමත් සමග පොලිසියට සිදු වුණා යුධ හමුදාවක් විදියට කටයුතු කරන්න. පොලිසියේ සාමාන්‍ය රාජකාරීවලින් බැහැරව ඒවා අතපසු කරමින් රටේ ස්වාධීනත්වය සඳහා පොලිසියත් ති‍්‍රවිධ හමුදාවට එක් වුණා. යුද්ධය මැද භාගයේ සිවිල් ආරක්ෂක දෙපාර්තමේන්තුව පිහිටවනු ලැබුවා. විශේෂයෙන් ගම්වල ආරක්ෂාවත් සමග. ඒ නිසා ඒ වකවානු තුළ ඒ මහා කැපවීම් කළ අතපය අහිමි වූ ආබාධිත වුණ ජීවිත පරිත්‍යාග කළ දරුපවුල් අහිමි වූ ඒ සෑම කෙනෙක් වෙතම අපි විශේෂයෙන් ජාතියේ ගෞරවය අපි අදත් පිරිනැමිය යුතුයි. ඒ සියලූ දෙනාම ගෞරවයෙන් සිහිපත් කළ යුතුයි. 
ඒ වගේම අද සේවයේ යෙදී  සිටින  ඔබ සෑම කෙනෙකුගේම වරප‍්‍රසාද,  පහසුකම් වැඩි කරමින් ඔබට නව තාක්ෂණය සමග නව යුධ ක‍්‍රම, ශිල්පීය ඥානය, පුහුණුවීම්, තාක්ෂණික දැනුම ලබාදීමට රජයක් විදියට ති‍්‍රවිධ හමුදාවටත් පොලිසියටත් රජය සම්පූර්ණ වගකීම් සහ යුතුකම් ඉටු කරනවා.  
මා ජනාධිපති ධුරයට පත්වීමට පෙර ලෝකයේ ප‍්‍රබල රාජ්‍ය ගණනාවක් අපේ හමුදාවලට පුහුණු කිරීම් නවත්වලා තිබුණා. අපිට මානව හිමිකම් චෝදනා එල්ල කරමින් පුහුණු වීම් නවත්වා තිබුණා. නමුත් රජයේ ප‍්‍රධානියා විදියට මා රාජ්‍ය නායකයන්ට කරුණු පැහැදිලි කළා. අපේ නිර්දෝෂීභාවය කියා සිටියා. ඒ තුළ නැවත ලෝකයේ ප‍්‍රබල රාජ්‍යයන් අපේ ත‍්‍රිවිධ හමුදාවට වගේම පොලිසියට අවශ්‍ය පුහුණු වීම්, ශිල්පීය ඥානය ලබාදීමට දැන් කටයුතු කරමින් සිටිනවා. 
විදේශීය ත‍්‍රස්තවාදී සංවිධානවල සෙවනැලි 2009 මැයි මාසයෙන් පසුව අවසන් වුණේ නැහැ. මුහුදෙන් එතෙර සිට සතුරු මිනිස් සෙවනැලි වැඩ කරන්න පටන් ගත්තා. ඔවුන් කියා සිටියා යුද්ධය කිරීමේදී මානව හිමිකම් කඩකළා කියලා. ඔවුන් චෝදනා පත‍්‍ර හැදුවා. එක්සත් ජාතීන්ගේ සංවිධානය හරහා චෝදනා ඉදිරිපත් කළා. මාධ්‍ය තුළ නොයෙකුත් විග‍්‍රහයන් කෙරෙනවා. අපේ හමුදාවන්ට අගෞරව වන විදියට ඇතැම් මාධ්‍ය හැසිරෙනවා. ඒ වගේම අන්තවාදී දේශපාලනඥයින් වැරදි ප‍්‍රචාරයන් ගෙනියනවා. මගේ රජය ආරක්ෂක හමුදාවන්ට සලකන්නේ නෑ ඒ අයව පාවා දෙනවා කියන දේශපාලන විරුද්ධවාදීන්ගේ බොල් හඬ තැන් තැන්වල නැගෙනවා. නමුත් මම පැහැදිලිව කියනවා ඒ කුමන විවේචන කුමන ආකාරයෙන් පැමිණියත් ති‍්‍රවිධ හමුදාවත් පොලිසියත් ඉතාම වගකීමෙන් ආරක්ෂා කරන බව. මොන චෝදනා ආවත් ඒවා අපි ප‍්‍රතික්ෂේප කරනවා. අපේ ආරක්ෂක හමුදාවලට විරුද්ධව විදේශීය විනිශ්චකරුවන් ගෙනල්ලා නඩු අහන්න  ඕනෑ කියන චෝදනා පත‍්‍රයක් එක්ක යෝජනා ඇවිත් තිබෙන්නේ. මම පැහැදිලිව කිව්වා මම ඒකට ලැහැස්ති නැහැයි කියලා. 
රට තුළ සිටින ඇතැම් ලාංකිකයන් තම වගකීම් සහ යුතුකම් නිසි ලෙස ඉටු නොකර රාජ්‍ය නොවන සංවිධාන හරහා වැරදි නිගමනයන්ට එළැඹ ඔවුන්ට එන මහා මුදල් කන්දරාවන් ගන්න, ඩොලර්, පවුම් අරගන්න අපේ හමුදාවන් පිළිබඳව වැරදි ප‍්‍රචාරයන් ගෙනියනවා.
මම පැහැදිලිව කියනවා විදේශීය සම්බන්ධතා මත මේ රටේ රාජ්‍ය නොවන සංවිධානවලට  ඕනෑ විදියට මම ආණ්ඩු කරන්න ලෑස්ති නැහැ. ඒ අය කියන විදියට ත‍්‍රිවිධ හමුදාවට චෝදනා පත‍්‍ර දෙන්න මම ලෑස්ති නැහැ. ඒ අය කියන විදියට මම ත‍්‍රිවිධ හමුදාවට විරුද්ධව නඩු අහන්න ලෑස්ති නැහැ. මම සැමවිටම ඒ වගකීම සහ යුතුකම ඉටුකරන බව ප‍්‍රකාශ කරන්නට  ඕනෑ. අපේ රණවිරුවන් එල්ටීටීඊ ත‍්‍රස්වාදයට විරුද්ධව සටන් කළ කාලේ මම ත‍්‍රස්තවාදී ප‍්‍රහාර 5 කට ලක් වූ අයෙක්. මට ඒ අත්දැකීම තිබෙනවා. ඒ කාලය තුළ ඔබ ගතකළ ජීවිතය වගේම අප ගත කළ ජීවිතත් මේ රටේ සමස්ත ජනතාව නිදහස් සමාජයක් නොමැතිව ගත කළ ජීවිතත් අපේ හිත්වල සටහන් වී තිබෙනවා. ඒවා ඉතිහාස පොතට එක්වී තිබෙනවා. 
ඒ නිසා ලබාගත් නිදහස, සාමය සුරක්ෂිත කළ යුතුයි. පෝෂණය කළ යුතුයි. ඒ නිදහස ලබා ගැනීම සඳහා සටන් කළ සෑම රණවිරුවෙක් වෙනුවෙන්ම ඔවුන්ගේ ආරක්ෂාවට ඔවුන්ගේ අනාගතය සඳහා කැපවන රජයක් විදියට මගේ රජය කටයුතු කරන බව විශේෂයෙන්ම සඳහන් කළ යුතුයි. ඇතැම් වෙලාවට වෙබ් අඩවි, ෆේස්බුක්, අන්තර්ජාලය, ජනමාධ්‍ය වැරදි ප‍්‍රචාරයන් කරනවා. ඔබ වෙනුවෙන් ඔබේ ප‍්‍රධාන ආරක්ෂකයා සැම විටම මමයි කියන එක මම පැහැදිලිව කියනවා. ඒ නිසා විදේශීය වශයෙන් මොන විදියේ චෝදනා පත‍්‍ර එල්ල වුණත් මොන විදියේ සැලසුම් ඒ අය ඉදිරිපත් කළත් මේ උතුම් මාතෘ භූමිය වෙනුවෙන් සැමවිටම ස්වාධීනත්වය, ස්වෛරීත්වය, භෞමික අඛණ්ඩතාවය ආරක්ෂා කරමින් ශ‍්‍රී ලංකා ආණ්ඩුක‍්‍රම ව්‍යවස්ථාව තුළ රටේ ජනතාව ආරක්ෂා කරමින් ඔබ වෙනුවෙන් කළ හැකි යුතුකම් සහ වගකීම් නිසි ලෙස ඉටුකරන බව සඳහන් කරන්නට කැමතියි.
ත‍්‍රිවිධ හමුදාවත් පොලිසියත් කරන්නේ පහසු කාර්යයක් නොවෙයි. ඔබ යුද්ධය කළ කාලයේ කළ කැපවීම දුෂ්කරයි.  ඒවා අභියෝගාත්මකයි. ඒවා ඔබ ඉටුකළේ ජීවිත පරිත්‍යාගයෙන්. අද දවසේ පොලිස් දෙපාර්තමේන්තුව සාමාන්‍ය මහජනතාවගේ සේවාවන් සඳහා පූර්ණව කැපවෙලා තිබෙනවා. ඒ ගැන අපි සතුටු වෙනවා. ත‍්‍රිවිධ හමුදාව ජාතික හා කලාපීය ආරක්ෂාව වෙනුවෙන් පුළුල් මෙහෙවරක් කරනවා. ඒ වගේ්ම මහජන සුබසාධනය සඳහා, සංවර්ධනය සඳහා ඔබ විශාල සේවාවක් කරනවා. 
මේ රටේ සංවර්ධනය කාර්යක්ෂම කරන්න ඔබෙන් විශාල සේවාවක් සිදුවනවා. හෙට දවස වෙනුවෙන් ඔබ ලෝකයේ ශක්තිමත් විශිෂ්ට සේවාවක් කරනවා. මගේ රජය රජයක් විදියට ඔබට දිය හැකි සියලූ පහසුකම් ලබාදෙනවා. අධි තාක්ෂණයට ඔබව යොමු කරමින් ඒ සඳහා අවශ්‍ය මඟපෙන්වීම් ලබාදෙමින් ලෝකයේ ඉහළම යුද ශිල්පීය ඥානය සහ උපක‍්‍රම සැලසුම් පිළිබඳව දැනුම අවබෝධය තිබෙන ප‍්‍රබල දියුණු රටවල්වල පුහුණුවීම් ඔබට ලබා දෙමින් ඔබ ලෝකයේ විශිෂ්ටතම හමුදාවක් බවට පත්කිරීමට මගේ රජය කටයුතු කරන බව ඉතා පැහැදිලිව සඳහන් කිරීමට  ඕනෑ.
ඒ නිසා ඔබේ ක‍්‍රියාශීලීත්වය මගේ රටේ අනාගතයයි. ඔබෙත්් මගේත් මවුබිමේ ජාතිික ආරක්ෂාව පිළිබඳව වගේම සංවර්ධනය වගේම විනයගරුක හික්මුණු ජනතාවක් බිහිකරන්න ඔබේ ආදර්ශය ඉතාම වැදගත්. අපේ රටේ දේශපාලනයේ තිබෙන්නා වූ දුර්වලතාවයක් තමයි විනයක් නැති බොහෝ අයගේ හැසිරීම. මේ රට සංවර්ධනය වෙන්න ප‍්‍රබුද්ධ රටක් වෙන්න නම් ඉතාම හොඳ විනයක් ඇති රටක් බවට පත්වෙන්න  ඕනෑ. එසේ වන්නට රාජ්‍ය නිලධාරීන්ට, රටේ සාමාන්‍ය පුරවැසියන්ට ආදර්ශවත් චරිත බවට පත්වී ඇත්තේ ඔබයි. ත‍්‍රිවිධ හමුදාවේ විනය, පොලිසියේ විනය ඉතාම වැදගත්. ඒ විනයගරුක චරිතයෙන් දෙන ආදර්ශය ඉතාම වැදගත්. 
ලෝකයේ බොහෝ රටවල්වල හමුදාවන්වල ඔබ දන්නවා රටේ සාමාන්‍ය පුරවැසියන්ට හමුදා පුහුණුව දෙනවා. කෙටි හමුදා පුහුණුවීම් දෙනවා. ඒ දෙන්නේ විනයක් ඇති ජනතාවක් බිහිකරන්නයි. ඒ නිසා විනයක් ඇති යහපත් සමාජයක් ගොඩනගාගන්න, ආර්ථික සමෘද්ධියක් ඇති කරන්න ලෝකයේ විශිෂ්ට රාජ්‍යයක් බවට පත්වෙන්න ජාතික ආරක්ෂාව පිළිබඳව ලෝකයේ තවත් රටකට දෙවෙනි නොවෙන්න දක්ෂ ආරක්ෂක හමුදාවන් බවට පත්වෙන්න, ඒ වගේම පොලිසිය සිය රාජකාරී කටයුතුවලදී ලෝකයේ විශිෂ්ට පොලිස් සේවාවක් බවට පත්වෙන්න රජයක වගකීම සහ යුතුකම් ඔබ වෙනුවෙන් අපි ඉටුකරනවා. 
ඒ නිසා ඔබේ අනාගතය සුරක්ෂිතයි. වාසනාවන්තයි. භාග්‍යවන්තයි. පිංවන්තයි. ඔබ භාග්‍යවන්ත වූ පමණින් ඔබ පිංවන්ත වූ පමණින් ඔබ කරන්නා වූ කාර්යයන් තුළ භාග්‍යවන්ත ජනතාවක් ඇති රටක් බවට පත්වෙනවා. ඒ සඳහා නායකත්වය ගත යුත්තේ ඔබයි. ඔබේ ආදර්ශවත් විනයගරුක හික්මුණු ක‍්‍රියාශීලී නායකත්වය තුළ ඒ විශිෂ්ට නායකත්වය තුළ ලෝකයේ ප‍්‍රබුද්ධ රාජ්‍යයක් ගොඩනැගීමට අපි සියලූ දෙනා එක්වෙමු. ඒ සඳහා ඔබ සියලූ දෙනාට මම සුබ පතනවා.
අමාත්‍යවරුන් වන මහින්ද සමරසිංහ, දුමින්ද දිසානායක මහත්වරුන් ද ආරක්ෂක මාණ්ඩලික ප‍්‍රධානී, ත‍්‍රිවිධ හමුදාපතිවරුන්, පොලිස්පතිවරයා ඇතුළු පිරිසක් ද මේ අවස්ථාවට සහභාගි වූහ.
නීතිවේදීන්ට කඳුළු ගෑස් එල්ලවූ යුගය අවසන්.
නීතිවේදීන්ට කඳුළු ගෑස් ප‍්‍රහාර එල්ල වූ යුගය අවසන් කර ශ්‍රී ලාංකික අධිකරණ පද්ධතිය කෙරෙහි ජාත්‍යන්තර විශ්වාසය තහවුරු කිරීමට යහපාලන රජය සමත් වී සිටින බව අග‍්‍රාමාත්‍ය රනිල් වික‍්‍රමසිංහ මහතා කොළඹ දී ඉකුත් සිකුරාදා (3) පැවැසීය.
රටට පිටතින් මෙන්ම රට තුළින් අධිකරණ පද්ධතියට අතපෙවීම් සිදු නොවිය යුතු බව කී අග‍්‍රාමාත්‍ය රනිල් වික‍්‍රමසිංහ මහතා අතීතයේ සිදු වූ එවැනි වැරදි අඩුපාඩු නිසා ශ්‍රී ලංකාව තවමත් වන්දි ගෙවමින් සිටින බව පැවැසීය.
අග‍්‍රාමාත්‍ය රනිල් වික‍්‍රමසිංහ මහතා මේ බව පැවැසුවේ 2017 ජාතික නීති සතිය වැඩසටහනේ සමරු උත්සවයේ ප‍්‍රධාන ආරාධිතයා ලෙස සහභාගී වෙමිනි.
කොළඹ අලූත්කඬේ අධිකරණ සංකීර්ණයේදී මෙම උත්සවය පැවැත්වුණු අතර එහිදී වැඩිදුරටත් අදහස් දැක්වූ අග‍්‍රාමාත්‍ය රනිල් වික‍්‍රමසිංහ මහතා
“ජාතික නීති සතිය නීතිවේදී සංගමය විසින් ඇරැඹූ නව ක‍්‍රියාදාමයක්. මෙම ක‍්‍රියාදාමය මගින් රට පුරා ජනතාවට නීතිය පිළිබඳව දැනුමක් ලබා ගැනීමට අවස්ථාවක් ලැබෙනවා. රට පුරා පළාත් අධිකරණ මගින්ද මෙම ක‍්‍රියාදාමය ව්‍යාප්ත කෙරෙන බැවින් ජනතාව දැනුවත් කිරීම තවදුරටත් පහසු කරුණක් වෙනවා.
මෙවැනි දැනුවත් කිරීමේ වැඩසටහනක් ක‍්‍රියාත්මක කිරීම පිළිබඳව නීතිවේදී සංගමයට ස්තුතිය පළ කළ යුතුයි. අගවිනිසුරු ධුරයෙහි දිවුරුම් දීමෙන් පසුව ප‍්‍රියසාද් ඩෙප් මහතා සහභාගි වන ප‍්‍රථම උත්සවය මෙයයි. එම නිසා මා අගවිනිසුරු ප‍්‍රියසාද් ඩෙප් මහතාට උණුසුම් සුබ පැතුම් පළකරනවා. ඩෙප් මහතා අගවිනිසුරු ධුරයට සැබෑ සුදුස්සකු බව සඳහන් කළ යුතුයි. රටේ මහජනතාවත් මෙම පත් කිරීම අනුමත කරාවි. මෙම පත් කිරීම රාජ්‍ය යාන්ත‍්‍රණයේ පවතින ස්ථාවර බවට සාක්කියක් බව කිව යුතුයි. ඒ අනුව අධිකරණයේ ස්වාධීනත්වය තහවුරු වී තිබෙනවා.
අපට අඳුරු ඉතිහාසයක් තිබෙනවා. නීතිවේදීන්ටත් කඳුළු ගෑස් කන්නට වූ යුගයක් තිබුණා. ඒ යුගය පසුකරගෙන පැමිණ අප නැවත ශ්‍රී ලංකාවේ අධිකරණ පද්ධතිය කෙරෙහි විශ්වාසය තහවුරු කිරීමට සමත් වී සිටිනවා.
අධිකරණයේ ස්වාධීනත්වයට අනතුරක් වූ විට ජනතාවට සිදු වන්නේ පාරට බැස අධිකරණයේ ස්වාධීනත්වය තහවුරු කර ගැනීමයි. ශ්‍රී ලාංකික ජනතාව හැම විටම ඒ ස්වාධීන අයිතිය තහවුරු කිරීමට සූදානමින් සිටියා.
අපේ අධිකරණ පද්ධතිය දේශපාලන පද්ධතියට වඩා පැරණියි. ව්‍යවස්ථාදායක සංකල්පයට පෙර අධිකරණ පද්ධතිය පැවතුණා.  ඕලන්ද සමයේ පවා අධිකරණ පද්ධතියක් තිබුණා. අතීතයේ ව්‍යවස්ථාදායකයේ සිටි සියලූම සාමාජිකයන් නීතිවේදීන් බව සිහිපත් කළ යුතුයි. අතීතයේ පටන් ජනතාවට අධිකරණය කෙරෙහි විශේෂ විශ්වාසයක් තිබුණා. ආසියාවේ පැරණිම අධිකරණ පද්ධතිය තිබෙන්නේ ශ‍්‍රී ලංකාවේයි.
රට තුළින් මෙන්ම රටට පිටතින් අධිකරණයට අතපෙවීම විශාල ප‍්‍රශ්නයක් බව කිව යුතුයි. රටට පිටතින් මෙන්ම රට තුළින් එවැනි දෙයක් සිදුවිය යුතු නැහැ. අතීතයේ සිදු වූ එවැනි අතපෙවීම් නිසා අපට අදටත් ගැටලූවලට මුහුණ දීමට සිදු වී තිබෙනවා. අප මේ වනවිට යුරෝපා සංගමය සමග ජී.එස්.පී. ප්ලස් ඇඟලූම් තීරුබදු සහනය නැවත ලබා ගැනීමට සාකච්ඡා කරමින් සිටිනවා. රටේ දියුණුව වේගවත් කිරීමට නම් ජී.එස්.පී. ප්ලස් තීරුබදු සහනය ලබාගෙන යුරෝපා වෙළෙඳපොළට ඇතුළු විය යුතුයි. අපට පී.එස්.පී. ප්ලස් තීරුබදු සහනය ලැබෙන්නේ යුරෝපා සංගමය සමග ඇති එකඟතා මතයි. එම එකඟතාවය නම් මෙරට යහපාලනය ස්ථාපිත කිරීමයි.
එකල ස්වාධීන අධිකරණයක් නොතිබීම වැනි අර්බුද නිසා අපට ජී.එස්.පී. ප්ලස් තීරුබදු සහනය අහිමි වුණා. මාධ්‍ය නිදහස නොමැති වීමත් අපට අහිතකර අයුරින් බලපෑම් එල්ල කළා. රජය මෙන්ම නීතිවේදීන් පසුගිය වසර දෙක තුළ ක‍්‍රියාකළ සුබවාදී ක‍්‍රියා පිළිවෙත නිසා අපට යුරෝපා සංගමය සමග සාකච්ඡා කළ හැකි වාතාවරණයක් උදා වී තිබෙනවා. වර්තමානයේදී අප හමුවේ ඇති අභියෝගයක් වන්නේ ඇතැම් නීති ජාත්‍යන්තර සම්මතයන්ට අනුකූලව සකසා ගැනීමයි.
ඇත අතීතය අවසන් අනාගතයේ යහපත් වෙනසක් කරා ගමන් කළ යුතුව තිබෙනවා. අපේ ඇතැම් නීති ජාත්‍යන්තර තත්ත්වයට නැහැ. එය ප‍්‍රශ්නයක් වී තිබෙනවා. අපි මේ වෙනස්කම් කරන්නේ කෙසේද?
වර්තමානයේ අපේ අධිකරණ පද්ධතිය ක‍්‍රියා කරන ආකාරය ප‍්‍රශ්නයක් නොවේ. අප ජාත්‍යන්තර දේශපාලන හා සිවිල් අයිතිය පිළිබඳ ප‍්‍රඥප්තියේ පාර්ශව්කරුවන් බවට පත් වී සිටිනවා. දෙවරක්ම අප එහි පාර්ශ්වකරුවන් බවට පත්ව සිටින බව කිව යුතුයි. ජේ.ආර්. ජයවර්ධන සමයේදී සහ චන්ද්‍රිකා බණ්ඩාරනායක සමයේ අප එම ප‍්‍රඥප්තියේ පාර්ශ්වකරුවන් බවට පත් වුණා.
මහත් මතබේදයට තුඩුදුන් සිංහරාසා නඩු තීන්දුව මෙම ප‍්‍රඥප්තියට පටහැනි වූ බව කියැවුණා. එම නඩු තීන්දුවේදී අප ජාත්‍යන්තර සම්මතවලින් ඈත් වුණා.
ශ්‍රී ලංකාවට එරෙහිව එක්සත් ජාතීන්ගේ මනව හිමිකම් කොමිසම හමුවේ ඇති ප‍්‍රශ්නය අපේ අවධානයට යොමුවිය යුතුයි. 2014, 2013 වසරවල ජිනීවා මානව හිමිකම් කවුන්සිලය අපට විරුද්ධව කටයුතු කළා. ශ්‍රී ලංකාව විරුද්ධව යෝජනා සම්මත කරගත්තා.
පසුගිය වසර දෙකක කාලය තුළ යහපාලන රජය එම අහිතකර තත්ත්වය සුබවාදී අතකට ගැනීමට ක‍්‍රියා කළා. මෙම ප‍්‍රශ්නය විසඳා ගැනීම සඳහා කල් ඉල්ලා තිබෙනවා. දැන් අප ඒ වෙනුවෙන් නිසි පියවර ගත යුතුයි.
දෙමුහුන් අධිකරණයක් පිහිටුවිය යුතු බවට ජිනීවා මානව හිමිකම් කවුන්සිලයෙන් නිර්දේශ නිකුත් වී තිබුණා. දෙමුහුන් අධිකරණයක් පිළිබඳව ජාත්‍යන්තර අවධානයට ලක්වූයේ ජාත්‍යන්තරයේ අපේ අධිකරණ පද්ධතිය ගැන විශ්වාසයක් නොමැති වීම නිසයි.
ශ්‍රී ලංකාවේ සත්‍ය තත්ත්වය ලෝකය ඒ අයුරින්ම දන්නවාදැයි අප දන්නෙ නැහැ. නීත්‍යානුකූල අයුරින් අගවිනිසුරුවරුන් පත් කිරීමට අප කටයුතු කර තිබෙනවා. ව්‍යවස්ථාදායක සභාවේ ක‍්‍රියාකාරීත්වය අනුව ඒ ක‍්‍රියාවලිය සිදු වී තිබෙනවා. දැන් අපට අධිකරණය පිළිබඳව ප‍්‍රශ්න නැහැ. නමුත් ඇතැම් නීති සම්මත කර ගැනීම ප‍්‍රමාද වී තිබෙනවා. ගොඩගැසී ඇති නඩු ඉක්මනින් විභාග කළ යුතුයි.
අපට දෙමුහුන් අධිකරණයක් අවශ්‍යද? අපේ අධිකරණය ස්වාධීනයි. දෙමුහුන් අධිකරණයක් අපට පිහිටුවන්න හැකියාවක් තිබෙනවාද? ඒ සඳහා ව්‍යවස්ථාවේ වෙනසක් මෙන්ම පාර්ලිමේන්තුවේ තුනෙන් දෙකක ඡන්දයක්ද, එමෙන්ම ජනමත විචාරණයක්ද අවශ්‍යයි. මේ කරුණු අනුව දෙමුහුන් අධිකරණයක් සැදීම ප‍්‍රායෝගික වන්නේ නැහැ. අපට ශ්‍රී ලංකාවේ අධිකරණ පද්ධතිය පිළිබඳව විශ්වාසය ගොඩනැගෙනවානම් දෙමුහුන් අධිකරණයක් අවශ්‍ය වන්නේ නැහැ. අප දැන් අලූත් යාන්ත‍්‍රණයක් පිළිබඳව සොයා බලමින් සිටිනවා. එමෙන්ම අතුරුදන් වූවන්ගේ කාර්යාලය කඩිනමින් ස්ථාපිත කිරීම අපේ අරමුණයි. සත්‍ය කුමක්දැයි හෙලිකර ගැනීම සඳහා සත්‍ය කොමිසමක් පත් කිරීම පිළිබඳවද සොයා බලනවා. සංහිඳියාව ස්ථාපිත කිරීම සඳහාවන හොඳම ක‍්‍රමය එයයි. සත්‍ය කොමිසමෙන් ප‍්‍රශ්න විසඳන ආකාරය පිළිබඳව අප අධ්‍යයනය කරමින් සිටිනවා. මෙම ක‍්‍රමය සියලූම පක්ෂ විසින් පිළිගෙන තිබෙන බව කිව යුතුයි. මේ පිළිබඳව රණ්ඩු කරමින් සිටියා ඇති. ජනතාව දුකට පත්වූයේ කොතැනදී දැයි අප සොයා ගනිමු. ඒ වෙනුවෙන් වන්දි ලබාදිය යුතුයි.
සත්‍ය කොමිසම යනු සංහිඳියාව සඳහා මූලික අඩිතාලම බව සඳහන් කළ යුතුව තිබෙනවා. උතුරු නැගෙනහිර දුක්විඳින ජනතාව පිළිබඳව මෙන්ම ඒ ප‍්‍රදේශවල අතුරුදන් වූවන් ගැනත් සොයා බැලීම රජයේ වගකීමයි. සංහිඳියාව සඳහා සත්‍ය කොමිසම ඉදිරියට ගෙන යනවා. දෙමුහුන් අධිකරණයක් හැදීම ප‍්‍රායෝගිකව කළ නොහැකියි. ඒ සඳහා වෙනත් විකල්ප සොයා ගත යුතුව තිබෙනවා. අප එක් වී ඒ සඳහා කටයුතු කරමු“ යැයි අග‍්‍රාමාත්‍ය රනිල් වික‍්‍රමසිංහ මහතා පැවැසීය.
අධිකරණ හා බුද්ධ ශාසන අමාත්‍ය විජයදාස රාජපක්ෂ මහතා
“නීතිවේදීන්ගේ අරමුණ විය යුත්තේ ජනතා බලාපොරොත්තු ඉටු කිරීමයි. නීතිවේදීන්ගේ සංගමය ඒ සඳහා විශාල මෙහෙවරක් කරනවා.
ජන ජීවිතය වඩා යහපත් කර ගැනීම සඳහා නීතිවේදීන් ජනතාවට උපකාර විය යුතුයි. යුක්තිය ඉටු නොවීම මෙන්ම යුක්තිය පමා වීමත් අවැඩක් බව සඳහන් කළ යුතුයි. ජනපති ප‍්‍රමුඛ රජය කටයුතු කරමින් සිටින්නේ එම තත්ත්වය වැළැක්වීම සඳහායි.  සියලූ අණපනත් සෑම භාෂාවකින්ම නොමැති වීම විශාල වරදක්. එයින් පොදු මහජනතාව විශාල වශයෙන් පීඩාවකට ලක් වෙනවා. අණපනත් දෙමළ භාෂාවට පරිවර්තනය කිරීමේ කටයුතු මේ දිනවල සිදුවෙමින් තිබෙනවා. ඉදිරි වසර එකහමාර තුළ එම පරිවර්තනය සිදු කිරීම අපේ අරමුණයි.
අගවිනිසුරු ප‍්‍රියසාද් ඩෙප් මහතා-අපි පොඩි මිනිහාගේ නීති ගැටලූ විසඳා ගැනීම සඳහා උපකාර විය යුතුයි. එමෙන්ම ඔවුන්ට අධිකරණයට අවතීර්ණ වීමට උපකාර කළ යුතුව තිබෙනවා. එමෙන්ම අධිකරණ ක‍්‍රියාවලිය හැර ජනතාවට සමත මණ්ඩල, බේරුම්කාර මණ්ඩල පිළිබඳව දැනුමක් ලබා දිය යුතුයි. එමෙන්ම ජාතික නීති සතියේදී ජනතාවට සහන සැලසීම සම්බන්ධයෙන් මා නීතිවේදීන්ට විශේෂ ප‍්‍රණාමයක් පුද කරනවා.
ශ්‍රී ලංකා නීතිඥ සංගමයේ සභාපති ජෙෆ්රි අලගරත්නම්, ජාතික නීති සතිය වැඩසටහනේ සභාපති කුවේරා ද සොයිසා, නීති ආධාර කොමිසමේ සභාපති රොහාන් සහබන්දු මහත්වරුද කතා කළහ. ජ්‍යෙෂ්ඨ නීතිවේදීහු ඇතුළු පිරිසක්ද මෙම අවස්ථාවට සහභාගී වූහ.
දේශපාලකයන්ට විතරක්ම රට පාලනය කරන්න ඉඩදෙන්න එපා.
දේශපාලනඥයන්ට පමණක් රට පාලනය කිරීමට ඉඩනොදී රාජ්‍ය පාලනයට විද්වතුන් සක‍්‍රීයව මැදිහත් විය යුතු යැයි හිටපු ජනාධිපති මහින්ද රාජපක්ෂ මහතා පෙරේදා (4) පැවසීය.
රාජ්‍ය සේවකයන් බියවැද්දීම නිසා සංවර්ධනය සම්පූර්ණයෙන්ම නතරවී තිබෙන බවත්, රාජ්‍ය සේවකයන් හිරේ යෑම ගැටලූවක් බවත් කී රාජපක්ෂ මහතා තම පාලන කාලය තුළදී රාජ්‍ය සේවකයන්ට නිදහසේ වැඩ කිරීමට ඉඩ දුන් බවත් සෑම විටම ඔවුන් ආරක්ෂා කළ බවත් සඳහන් කළේය.
බොරලැස්ගමුව, ගෝල්ඩන් රෝස් හෝටලයේ පෙරේදා (4) පැවැති වියත්මඟ සංවිධානයේ වාර්ෂික සමුළුව අමතමින් හිටපු ජනාධිපතිවරයා එසේ පැවසීය.
එහිදී හිටපු ජනාධිපති මහින්ද රාජපක්ෂ මහතා මෙස්ද කීය.
සමහරු හිතාගෙන ඉන්නේ පොලීසියත් හිරගෙයත් තිබුණම රටක් පාලනය කළ හැකියි කියලයි. එහෙම රටක් පාලනය කරන්න බැහැ. ඒ නිසා ඇමැතිගේ අනුමැතියක් නැතුව තීන්දු ගන්න අද රජයේ සේවකයන් බයයි. රාජ්‍ය සේවය බියවැද්දුවාම රට සංවර්ධනය වෙන එක එහෙමපිටින්ම නතර වෙනවා. මේ වන විට රජයේ සේවකයෝ දෙදහසකට වැඩි පිරිසකගෙන් එෆ්.සී.අයි.ඞී. එක ප‍්‍රශ්න කරල. රාජ්‍ය සේවකයන් හිරේ යෑම ගැටලූවක්. දේශපාලනඥයන් හිරේ ගියාට කමක් නැහැ. 
රටේ වෙන දේවල් ගැන පාලකයන් දැනගෙන ඉන්න  ඕන. ජනතාවට පොරොන්දු දීලා සමයංටයි, ලොක්කෙටයි එකතුවෙලත් ආණ්ඩුකරන්න පුළුවන්. රටේ වෙන සිදුවීම් පත්තරවලින් දැනගන්න පාලකයන් වැඩක් නැහැ. රාජ්‍ය සේවකයන් කරන දේවල් වැරදි දේවල් නොවෙයි. අපි එදා රාජ්‍ය සේවකයන්ට වැඩ කරන්න නිදහස දුන්නා. අපේ කාලේ අපි රාජ්‍ය සේවකයන් ආරක්ෂා කළා.
මට මතකයි තරුණයන් හමුදාවට බෙදන්න අදිමදි කළ යුගයක් තිබුණා. ඒ නිසා රට රකින්න හමුදා සේවයට බැඳෙන්න කියලා මම තරුණයන්ට ආයාචනය කළා. ඒ අනුව යෝෂිත කිව්වා එයාටත් හමුදාවට බෙදන්න  ඕන කියලා. රටවෙනුවෙන් හමුදාවට බැඳෙන්න කියලා  රටේ දරුවන්ගෙන් ඉල්ලීම් කරල මට මගේ දරුවව ගෙදර තියාගෙන ආරක්ෂා කරගන්න බැහැ. ඒ නිසා මම යෝෂිතට හමුදාවට බෙදන්න ඉඩ දුන්නා. මැරෙන්න මොන සුදුසුකම් ද? ඒත් එදා සමහරු යෝෂිතගේ සුදුසුකම් ගැන ඇහුවා.
අපි එදා යුද්ධය මෙහෙයවද්දී මේ රටෙන් වගේම විදේශයන්ගෙනුත් නොයෙකුත් බලපෑම් ආවා. ඒත් අපි එදා ඒවාට මුහුණ දුන්නා. රට ලබාගත් ජයග‍්‍රහණ ආපසු හරවන්න දෙන්න බැහැ. රට කෑලිවලට කඩන්න අපි ඉඩ දෙන්නේ නැහැ.
දේශපාලනඥයන්ට විතරක් මේ රට පාලනය කරන්න දෙන්න බැහැ. රාජ්‍ය පාලනයට විද්වතුන්  සක‍්‍රීයව මැදිහත් වෙන්න  ඕන. එවිට දියුණු රටක් ගොඩනැඟීමට හැකියාව ලැබෙනවා යැයි පැවසීය.
හිටපු ආරක්ෂක ලේකම් ගෝඨාභය රාජපක්ෂ මහතා මෙසේ පැවසීය.
අපේ රටේ උගත් බුද්ධිමත් සියලූම දෙනාම රාජ්‍ය පාලනයට සම්බන්ධ විය යුතුයි. රාජ්‍ය පාලනයට සම්බන්ධ වන සියලූම දෙනා දේශපාලනයට සම්බන්ධ විය යුතු බව අපි විශ්වාසකරන්නේ නැහැ. පසුගිය වසර නවයේදී අපි යම් ප‍්‍රමාණයකට මේ දේවල් ක‍්‍රියාත්මක කළා. මගේ අමාත්‍යාංශය තුළ වැඩකිරීමේදී විද්වතුන්ගේ අදහස්වලට ඉඩ දුන්නා. ඒ නිසා රටේ විශාල වෙනසක් කරීමට අපිට හැකියාව ලැබුණා. විද්වතුන්ගේ අදහස්වලට ඉඩනොදෙනවා නම් අපිට කවදාවත් දියුණු වෙන්න බැහැ. මේ රටේ රාජ්‍ය අංශය නොදකින දේවල් පුද්ගලික අංශය දකිනවා. ඇවන්ගාඞ් ව්‍යාපාරය ආරම්භ වුණේ එහෙමයි. ඒ ව්‍යාපාරය ආරම්භ කිරීමත් සමඟම විදේශ විනිමය විශාල වශයෙන් අපේ රටේ ඉතුරුවුණා. අද ඔවුන්ගෙනුත් එෆ්.සී.අයි.ඞී. එක ප‍්‍රශ්න කරනවා.
අපේ රටේ තිබෙන නීති රීති අනුව තීරණ ගත්තත් නොගත්තත් හිරේ යනවා. මේ වගේ රාජ්‍ය තන්ත‍්‍රයක් තුළ රටක් ඉදිරියට ගෙනියන්න බැහැ. නිලධාරීන්ට තීරණ ගැනීමේ ශක්තිය දිය යුතුයි. විද්වතුන්ගේ, වෘත්තීයවේදීන්ගේ දැනුම ලබාගත්තේ නැත්නම් කවදාවත් අපිට නිර්මාණශීලී ගමනක් යන්න බැහැ. අද නිලධාරීන් තීරණ ගන්න බයයි. තීරණ ගන්න පුද්ගලයන්ට එරෙහිව විවිධ බාධාවන් ක‍්‍රියාත්මක වෙනවා. ඒ කාලේ මට හිතුණා දියත උයනේ මාර්ගවල ත‍්‍රීඞී චිත‍්‍ර අඳින්න  ඕන කියලා. ඒ වැඬේ කරන්න නිලධාරීන් මට තරුණයකු හොයල දුන්නා. අපි තීන්ත අරන් දුන්නා. ඔහු ගාස්තු අයකිරීමකින් තොරව ඉතාම හොඳට මට ඒ වැඬේ කරලා දුන්නා. ඒ තරුණයාගෙන් පවා එෆ්.සී.අයි.ඞී. ය ප‍්‍රශ්න කරලා.
යමක් කිරීමේදී තමන් කරන වැඬේ ඉහළ ප‍්‍රමිතියෙන් කරන්නත්  ඕන. විශේෂයෙන්ම නාගරික සංවර්ධනයේදී නිලධාරීන්ට නිර්මාණශීලීව වැඩ කරන්න ඉඩ දෙන්න  ඕන. අලූතෙන් හිතන්න දෙන්න  ඕන. නීති රීතිවලින් ඔවුන්ව බැඳ තැබීම සුදුසු නැහැ. හොඳම උදාහරණය තමයි ෂැංග‍්‍රිලා හෝටල් ව්‍යාපෘතිය. ඒ ව්‍යාපෘතිය ආරම්භ කරන්න අයෝජකයන් ඉල්ලා සිටියේ කොළඹ යුද හමුදා මූලස්ථානය පිහිටි භූමියයි. නමුත් ඒ භූමිය ලබාදීම මට ප‍්‍රශ්නයක් වුණා. යුද හමුදා මූලස්ථානය බත්තරමුල්ල අකුරේගොඩ ප‍්‍රදේශයේ ඉදිකරන්න වසර ගණනාවකට පෙර ජේ.ආර්. ජයවර්ධන හිටපු ජනාධිපතිතුමා සැලසුමක් හදල තිබුණත් මුදල් නොමැති කමින් වසර ගණනාවක් ඒ ව්‍යාපෘතිය නතරවෙලා තිබුණා. ෂැංග‍්‍රිලා ව්‍යාපෘතියෙන් ලැබුණ මුදල් යොදවා අකුරේගොඩ ප‍්‍රදේශයේ යුද හමුදා මූලස්ථානය ඉදිකිරීම ආරම්භ කළා. මේ වැඩ ටික කරන්න අපිට ගතවුණේ හරියටම සතියයි. ඒ නිසා ආයෝජනයට ඉතාම සුදුසු රට ලංකාව බව ෂැංග‍්‍රිලා ව්‍යාපාරයේ සභාපතිවරයා නිතරම කිව්වා.
යුද්ධයේදී රණවිරුවන්ගේ ඉදිරි ගමන නවත්වන්න නොයෙකුත් බාධකයන් ඉදිකර තිබුණා. ඒ කාලෙදි නිතරම අහන්න ලැබුණේ අගලක් හා බැම්මක් කියන වචන දෙකයි. මේ බාධක කඩාගෙන තමයි රණවිරුවන් ඉදිරියට ගමන් කළේ. තමන් තුවාල වෙන බව හෝ තමන් මැරෙන බව ඒ බාධක කඩාගෙන ඉදිරියට යන සෙබළා දන්නවා. ඉදිරි පරම්පරාව වෙනුවෙන් අපේ රට යහපත් මාර්ගයකට ගෙන ඒමට ඔහු තමන්ගේ ජීවිතය පූජා කළා. යුද්ධයෙන් අතපය අහිමිවූ සෙබළුන් තවමත් මේ සමාජයේ ජීවත් වෙනවා.
අපේ රටේ ඉන්න විවිධ ක්ෂේත‍්‍රයන් නියෝජනය කරන විද්වතුන්ට එකට එකතු වෙලා තමන්ගේ අදහස් බෙදා හදාගන්න තිබෙන අවස්ථා අඩුයි. අපි වියත්මඟ සංවිධානය බිහි කළේ ජීවත් වීමට සුදුසු රටක් සකස් කිරීමටයි. ඉදිරියේ බිහිවන රජයක තනතුරු ගන්න බලාපොරොත්තුවක් නැතැයිද පැවසීය.
විශ‍්‍රාමික මේජර් ජෙනරාල් කමල් ගුණරත්න මහතා මෙසේ පැවසීය.
අපිට උදේ ඉඳන් ? වෙනකම් ඇහෙන්නේ සංහිඳියාව කියන වචනයයි. අද මේ වචනය ගැන කතා කරන නායකයන්ට වඩා අපි ඒ වෙනුවෙන් විශාල කැපකිරීමක් කළා. මේ රටේ විසිහත් වසරක් දරුණු යුද්ධයක් තිබුණා. අපි නිවැරැදි නායකත්වයක් යටතේ මේ යුද්ධය අවසන් කළා. ඒකට දැන් අයිතිකාරයන් ගොඩක් ඉන්නවා. අපි සටන්බිමේ ගහ ගත්තා. සිවිල් සංවිධාන, ආගමික නායකයන් ඇතුළු මේ රටේ ජනතාව නිරන්තරයෙන්ම අපිට ආශීර්වාද කළා. මේ ජයග‍්‍රහණය ඒ සියල්ලන්ටම අයිතියි.
යුද්ධය පටන් ගත්ත කාලේ හමුදාවට බොහෝ පරාජයන් අත් වුණා. මම  ජයග‍්‍රාහී යුද හමුදාව වගේම ඒ පරාජිත හමුදාවත් නියෝජනය කළා. නමුත් මේ රටේ ක‍්‍රියාත්මක වූ සිවුවන ඊළාම් යුද්ධය තමයි රටේ මහා පෙරළියක් කළේ. අපිට පතුරමේ සිට මිසයිලය දක්වා සියලූම දේවල් ලැබුණා. සෙබළුන්ගේ චිත්ත ශක්තිය වැඩි කළා. මාවිල්ආරු සිට නන්දිකඩාල් කළපුවේදී ප‍්‍රභාකරන් අවසන් කරන තුරු යුද්ධයට ලැබුණ නායකත්වය ගැන මට කියන්න වචන නැහැ. ළ`ගදී එක නායකයෙක් කියලා තිබුණා එයා යුද්ධයෙන් සියයට අසූවක් ඉවර කළා කියලා. නමුත් ඒ කාලේදි හමුදාවට සියයට අසූවකට වඩා වැඩි දේවල් නැති වුණා.
යුද්ධයේදී රණවිරුවන් කළ කැපකිරීම අනන්තයි අප‍්‍රමාණයි. අප ලැබූ අපහාස හා උපහාසත් ඒ වගේමයි. යුද්ධය පැවැති අවසන් අවුරුදු දෙකයි මාස දහයක කාලයේදී නිලධාරීන් හා සෙබළුන් 5900ක් මිය ගියා. අවසන් වසර තුනේදී සෙබළුන් හා නිලධාරීන් 2900ක් තුවාල ලැබුවා. ඉන් 1000ක් පමණ බරපතළ තුවාල ලැබුවා. පොඞ්ඩක් හිතන්න වයස අවුරුදු 18දී යුද හමුදාවට බැඳුණ තරුණයෙක් අවුරුදු 20 දී අබාධිත තත්ත්වයට පත් වුණොත් ඉතිරි මුළු ජීවිත කාලයම ඔහු ඉන්නේ ඇඳක් උඩ. ඒ දරුවාව දකින වාරයක් වාරයක් පාසා ඔහුගේ දෙමාපියන් මැරි මැරී උපදිනවා. එහෙම කැප කිරීමක් කරල ලබාගත් ජයක් මේක.
2009 මැයි 19 වැනිදා උදේ 10.30 ට නන්දිකඩාල් කළපුවේදී ප‍්‍රභාකරන් හා ඔහුගේ ත‍්‍රස්තවාදී සඟයන් මෙලොවින් තුරන් කිරීමත් සමඟම ත‍්‍රස්තවාදය මේ භූමියෙන් සියයට සියයක්ම තුරන් කරලා දැම්මා. අපි ත‍්‍රස්තවාදීන් 6000ක් අත්අඩංගුවට ගත්තා. තවත් ත‍්‍රස්තවාදීන් හයදහසක් සිවිල් වැසියන් අතර සැඟවී සිටියදී අත්අඩංගුවට ගත්තා. මට මතක විදියට ත‍්‍රස්තවාදීන් 12,200ක් පුනරුත්ථාපනය කළා. ඔවුන් අද සිවිල් සමාජයේ අනෙකුත් සිවිල් වැසියන් සමඟ උරෙනුර ගැටෙමින් ජීවත් වෙනවා. ප‍්‍රභාකරන් මරාදාපු දවසේ ඉඳලා මේ රටේ බෝම්බ පිපුරුණේ නැහැ. ත‍්‍රස්තවාදී ක‍්‍රියා වාර්තා වුණේ නැහැ. පාතාලය හා එක එක්කෙනාගේ හෙංචයියන් තමයි බෝම්බ පිපිරුවේ, තුවක්කු පත්තු කළේ.
මම අත්දැකීම් සහිත නිලධාරියෙක්. බුද්ධි අංශය තමයි හමුදාවක විශාලතම සම්පත. අද බුද්ධි අංශ අකර්මණ්‍ය කරලා. දැන් රට යන තත්ත්වය එතරම් සුබ නැහැ. 2010 වසරේ සිට 2014 වසර දක්වා මහාවීර දිනයට පහනක් පත්තු කරන්න අපි ඉඩ දුන්නේ නැහැ. රට බෙදන්න ක‍්‍රියාකළ ත‍්‍රස්තවාදීන් මහා වීරයන් වෙන්නේ කොහොමද?. නමුත් කියන්න කනගාටුයි 51 වැනි සේනාංකය ඉදිරිපිට මහාවීර දිනය සමරනකොට ඒ නිලධාරීන් ඔහේ බලාගෙන හිටියා. සාම්පූර් නාවික හමුදා කඳවුරේදී නැගෙනහිර පළාත් මහ ඇමැතිවරයා නාවික හමුදා නිලධාරියකුට බැණ වැදුණා. ඒ නාවික හමුදා නිලධාරියා එතැනදී කටයුතු කළේ සංහිඳියාව අනුවයි. 
සිලාවතුර නාවුක හමුදා කඳවුරට පොලිස් ආරක්ෂාව ලබාදී තිබෙනව කියන ප‍්‍රවෘත්තිය තමයි  මම මගේ ජීවිතයේදී අහපු අමිහිරිම ප‍්‍රවෘත්තිය. එමෙන්ම අබාධිත සෙබළුන්ට කොළඹදී පහර දීම තමයි මම දැකපු හිරිකිතම දර්ශනය. අපි නිල ඇඳුම් ඇඳපු සොල්දාදුවෝ. තවමත් ඒ නිල ඇඳුමේ උණුසුම අපිට දැනෙනවා. මේව දකින කොට අපිට හරි කළකිරීමක් දැනෙනවා. අපි හදවතින් හඬාවැටෙනව.
ඊනියා සංහි`දියාවක් හදලා රට බෙදන්න සූදානම් වන විට ඒකට එරෙහිව නැඟී සිටීම අපේ යුතුකමක්. ඒක නූපන් පරපුරට අපි කරන ලොකුම මෙහෙවරක්. අපි ලබාගත් ජයග‍්‍රහණය පාවාදෙනවා නම් අපේ නම් දේශද්‍රෝහී ලැයිස්තුවේ ඉහළින්ම සඳහන් කරන්න  ඕන. ඒ නිසා බලය බෙදීමෙන් රටට හානියක් වෙනවා නම් අපි නැඟී සිටිය යුතුයි. අද වන විට ටිබෙට් ජාතික එස්. මහින්ද හාමුදුරුවෝ ජීවත්වෙලා හිටිය නම් උන්වහන්සේත් අද ජාතිවාදී ලැයිස්තුවට ඇතුළත් වනවා යැයි පැවසීය.
ප‍්‍රවීණ දේශපාලන විචාරක ආචාර්ය දයාන් ජයතිලක මහතා මෙසේ පැවසීය.
වෙනස්වන ලෝකයේ අද වනවිට ලංකාව ස්ථානගතවී තිබෙන්නේ කොතැනද?. ලංකාව අසාර්ථක රාජ්‍යයක් බව විදේශ අමාත්‍යවරයා එක්සත් ජාතීන්ගේ සංවිධානයේ මානව හිමිකම් මණ්ඩලය අමතමින් ප‍්‍රකාශ කළා. මගේ ජීවිත කාලයේදී නම් ලංකාව එවැනි අවනම්බුවක් විඳ නැහැ. ලංකාවට ලෝකයේ ගෞරවනීය ස්ථාන හිමිවූ යුග තුනක් තිබුණා. පළමු යුගය තමයි 1956 සිට 1979 දක්වා වූ කාලය. දෙවැනි යුගය තමයි චන්ද්‍රිකා මැතිනිය යටතේ ලක්ෂ්මන් කදිර්ගාමර් මහතා ලංකාවේ විදේශ ප‍්‍රතිපත්තිය මෙහෙය වූ යුගය. අනතුරුව මහින්ද රාජපක්ෂ ජනාධිපතිවරයාගේ පළමු ධුර කාලයේදී ජාතික අවශ්‍යතාවන් අනුව අපේ විදේශ ප‍්‍රතිපත්තිය මෙහෙය වූ යුගයයි.
ලංකාවට ලෝකයේ නම්බුකාර තත්ත්වයක් ස්ථාවරව පවත්වාගෙන යන්නේ කෙසේද. ලංකාව කුඩා දුපතක්. මේ භූගෝලීය පිහිටීම නිසාම අපේ දෛවය හුදු දේශීය සාධකවලින් නිර්මාණය වූවක් නොවෙයි. ජාතික හා ජාත්‍යන්තරය කියන සම්බන්ධතා අතර තිබෙන්නේ ඉතාම සියුම් පටලයක්. ජාත්‍යන්තරයට ජාතික වශයෙන් පිළිතුරු දෙන්න බැහැ. අපේ ජාතික අවශ්‍යතාවන්වලට ලෝකය යටකරන්න දෙන්න බැහැ. ලෝකයට අපිව යටකරන්න දෙන්නත් බැහැ.
මේ සමාජය ප‍්‍රබුද්ධ යැයි කියා සිතන පුද්ගලයන්ගේ දේශපේ‍්‍රමයක් නැහැ. ඔවුන් ජාත්‍යන්තර දැනුමට පිටුපාල, දුපත් මානසිකත්වයෙන් ඉන්නේ. අපි මේක වෙනස් කරන්න  ඕන. මේ දේශපේ‍්‍රමය දියුණු දේශපේ‍්‍රමයක් වෙන්න  ඕන. අපේ සංස්කෘතිය ලෝක සංස්කෘතියේ කොටසක් කරගන්න  ඕන. අපේ ජාතිකත්වය ජාත්‍යන්තරයට පහදා දෙන්න අපිට පුළුවන් වෙන්න  ඕන. ඒක තමයි ප‍්‍රබුද්ධ දේශපේ‍්‍රමය කියන්නේ. එහෙම ප‍්‍රබුද්ධ දේශපේ‍්‍රමීන් ලංකාවේ ඉඳලා තියෙන බවද පැවසීය.
ආචාර්ය නාලක ගොඩහේවා, අරූන් තම්බි මුත්තු, නීතිඥ පේ‍්‍රමනාත් දොළවත්ත, ජනාධිපති නීතිඥ මනෝහර ද සිල්වා, නීතිඥ ශ්‍රීමාල් විජේසේකර, වෛද්‍ය සීතා අරඹේපොළ, ප‍්‍රවීණ කලාකරු සුදත් රෝහණ යන මහත්ම මහත්මීහු ද මෙහිදී අදහස් දැක්වූහ.
මෙම අවස්ථාවට ඩලස් අලහප්පෙරුම, මහින්ද යාපා අබේවර්ධන, ගාමිණී ලොකුගේ, රෝහිත අබේගුණවර්ධන, උදය ගම්මන්පිල, වාසුදේව නානායක්කාර, රමේෂ් පතිරණ යන පාර්ලිමේන්තු මන්ත‍්‍රීවරුන්ද, හිටපු අගවිනිසුරු සරත් එන්. සිල්වා, හිටපු මහ බැංකු අධිපති අජිත් නිවාඞ් කබ්රාල්, මහාචාර්ය ජී.එල්. පීරිස්, හිටපු පාර්ලිමේන්තු මන්ත‍්‍රී බැසිල් රාජපක්ෂ මහත්වරුද, ඇල්ලේ ගුණවංශ, බෙංගමුවේ නාලක, මුරුත්තෙට්ටුවේ ආනන්ද, ගලගම ධම්මරංසි හිමිවරුද කලාකරුවන් ඇතුළු වෘත්තිකයෝ විශාල පිරිසක්ද සහභාගී වූහ.
ඕනෑම විරෝධතාවක් පෙළපාළියක් තියන්න කිසිදු තහංචියක් නෑ.
කවුරු පාරේ ලැග්ගත් බොරු බේගල් ඇදබෑවත් ජනතාවට වැරැුදි චිත‍්‍ර මැව්වත් රජයේ ගමන නැවැත්වීමට කිසිදු විරෝධතාකරුවකුට නොහැකි යැයි ජනාධිපති මෛත‍්‍රීපාල සිරිසේන මහතා පැවැසීය.
ඕනෑම විරෝධතාවක්  ඕනෑම පෙළපාළියක් පැවැත්වීමට ජනතාවට පූර්ණ නිදහස දී ඇතැයි කී ජනාධිපතිවරයා කුමන බාධා ආවත් ආපස්ස බලන්නේ රට තුළ 2020 දී ලොකු ආර්ථික නැම්මක් ඇති කර බවද ප‍්‍රකාශ කළේය.
පසුගිය කාලයේ ආහාර, නිවාස, සෞඛ්‍ය යනාදී පොදු මහජන අවශ්‍යතාවලට ප‍්‍රමුඛත්වය නොදී පෞද්ගලික දේශපාලන න්‍යාය පත‍්‍රවලට වැඩ කිරීමෙන් ලොකු අවුලක් ඇතිවුණු බවද ඔහු කීය.
ජනාධිපතිවරයා මේ බව පැවැසුවේ කොලොන්නාව සාලමුල්ලේ ලක්සඳ සෙවණ මහල් නිවාස යෝජනා ක‍්‍රමය (දෙවැනි අදියර) විවෘත කිරීමේ උත්සවයේදීය.
ජපානයේ ජැයිකා ආධාර රුපියල් කෝටි 138 ක වියදමින් නාගරික සංවර්ධන අධිකාරිය මගින් ඉදිකෙරුණු මෙම නිවාස යෝජනා ක‍්‍රමයේ පවුල් 396 කට අයත් 1500 දෙනකුට පදිංචිවීමට අවස්ථාව සැලසෙන බව කියති.
කැලණිය පාලම ආශ‍්‍රිතව ජීවත්වූ ජනතාව වෙනුවෙන් මෙම නිවාස යෝජනා ක‍්‍රමය වෙන් කරදෙනු ලැබ ඇත.
ජනාධිපතිවරයා නිවාස යෝජනා ක‍්‍රමය විවෘත කිරීමෙන් පසුව උත්සව සභාවේ කටයුතු ඇරඹිණ.
නිවාසලාභීන්ට නිවෙස්වල යතුරු ප‍්‍රදානය ජනාධිපතිවරයා අතින් සිදුවිය.
ජනාධිපති මෛත‍්‍රීපාල සිරිසේන මහතා එහිදී මෙසේද කීය.
මානව ශිෂ්ටාචාරය ඇරඹුණේ ගංගා නිම්න ආශ‍්‍රිතවයි. ලෝකය පුරා මහා ශිෂ්ටාචාර ඇරඹුණේ ඒ විදියටයි. මිනිස් ශිෂ්ටාචාරයෙන් ගංගාව ඉවත් කරන්න බැහැ. එය ඒ තරමටම බැඳී පවතිනවා. කැලණි ගඟ ආශ‍්‍රිත දුප්පත් ජනතාවගේ ප‍්‍රශ්නය අද ඊයේ ඇතිවුණු එකක් නොවෙයි. බලයට පත්වූ සෑම රජයක්ම මේ ජනතාව වෙනුවෙන් විවිධ දේ කළා. සමහර ඒවා සාර්ථක වුණා. සමහර ඒවා අසාර්ථක වුණා. මේ ජනතාවගේ ජීවන තත්ත්වය වෙනස් කිරීමට අපේ මේ ඇමැතිවරු අද කැපවී සිටිනවා.
 ඕනෑම රජයක් ආහාර, නිවාස, සෞඛ්‍ය සඳහා ප‍්‍රමුඛත්වය දිය යුතුයි. නමුත් සමහරුන් මේවාට ප‍්‍රමුඛත්වය නොදී දේශපාලන වුවමනාව මත පසුගිය කාලයේ කටයුතු කළ බව අපි දන්නවා.
රටක ගොඩනැගිලි අනෙකුත් භෞතික දේවල් ලස්සන වුණත් වැඩක් නැහැ මිනිසුන්ගේ ජීවිත සුන්දර නැතිනම්, මේ රඟ දක්වපු දරුවන්ගේ ජීවිත සුන්දර නැති නම්. ජීවිතවල සුන්දරත්වය නැතිව භෞතික දේවල්වල සුන්දරත්වය තිබී වැඩක් නැහැ. මේ දරුවන්ගේ අනාගතය ගොඩනැගීම අපේ එකම අපේක්ෂාවයි. මේ කටයුතුවලට අප රජයක් විදියට අප ඉහළම ප‍්‍රමුඛත්වය දෙනවා.
මේ නිවාස ව්‍යාපෘතිය මුදල් නැතිව ඇනහිටලා තිබුණා. අප ඒ මුදල් හොයාගෙන වැඩ කටයුතු කළා. අද ඇමැතිවරුන් ජනතාව ජීවත් වෙන තැන්වලට යන්න  ඕනෑ. පාඨලී කරන මේ වැඩ කටයුතු මා අගය කරනවා. අද කොළඹ විතරක් නොවෙයි රටේ සියලූ නගර සංවර්ධනය වෙනවා. සියලූ ක්ෂේත‍්‍ර ඉලක්ක කර ව්‍යාපෘති ක‍්‍රියාත්මක වෙනවා. වාරි ක්ෂේත‍්‍රයේත් ලොකු වැඩ කොටසක් වෙනවා. මොරගහකන්ද ක‍්‍රියාත්මක කළා. කුඩා වැව් ප‍්‍රතිසංස්කරණය වෙනවා. ඒ හරහා ජාතික ආර්ථිකය ශක්තිමත් කරනවා. මහකනදරාවේ සිට ඉරණවිල දක්වා ජලය ගෙනයන වැඩපිළිවෙළ අප අද සාකච්ඡා කළා.
ජපාන රජය අපට දෙන ආධාර උපකාර වැඩි කරලා තියෙනවා. ඒ ගැන ඒ රජයට ස්තුතිය පුද කරනවා. වැව් හදන්න ලෝක බැංකුව මුදල් දුන්නා. ආසියානු බැංකුව, සෞදි අරමුදල උදව් කරනවා. ආණ්ඩු විවේචනය කරන අයට විවේචන කරන්න පුළුවන්. පෙළපාළි යන්න පුළුවන්. ඒ අයට ඒ නිදහස තියෙනවා. නමුත් අපි අපේ වැඩ කොටස කරනවා. 2020 වන විට රට තුළ අලූත් ආර්ථික නැම්මක් ඇති කරනවා. විරෝධතා ඉදිරිපත් කරන සමහරුන් ජනතාව නොමග යවන වැරදි චිත‍්‍ර ඇති කරන දේ කරනවා. මාධ්‍යයත් බලන්නේ මේවා ඉස්මතු කරන්නයි. මොකද මාධ්‍ය ජනප‍්‍රිය වෙන්නේ එතකොටයි.
අපි කොළඹ නගරයේ ලස්සන බලාපොරොත්තු වන්නේ ගොඩනැගිලි, උයන්වලින් නොවෙයි. ජීවිත සුන්දර කිරීමෙනුයි. ශ්‍රී ලංකාව ලෝකය තුළ ප‍්‍රබුද්ධ රටක් කිරීමට කැපවෙනවා.
උසස් අධ්‍යාපන හා මහාමාර්ග අමාත්‍ය ලක්ෂ්මන් කිරිඇල්ල මහතා:
කැලණිය පාලම යට හිටපු දුප්පත් ජනතාවට මෙතෙක් යන්න තැනක් තිබුණේ නැහැ. ඒ අයට නිවාස හදල දුන්නේ නාගරික සංවර්ධන අධිකාරියයි. අපි ඒ අයට මුදල් දුන්නා. අපට දුන් ආධාර ගැන ජපාන රජයට ස්තුතිවන්ත වෙනවා. නිවාස පමණක් නොවෙයි අපි මේ අයට මාර්ග ටිකක් හදල දෙනවා. මාත් පාඨලී ඇමැතිතුමාත් සහයෝගයෙන් වැඩ කරන බවට පසුගියදා ගිවිසගත්තා. දැන් සහයෝගයෙන් වැඩ කරනවා.
මහ නගර හා බස්නාහිර පළාත් සංවර්ධන අමාත්‍ය පාඨලී චම්පික රණවක මහතා:
කැලණි පාලම ආශ‍්‍රිත ජනතාව නිවැරැදි ජීවන රටාවකට ගැනීමට අපට හැකිවුණා. ජයිකා ආධාරය අපට මේ සඳහා ලොකු ශක්තියක් වුණා. සමහරු වැරැදි ආරංචි පැතිරවීමෙන් කැලණි පාලම ව්‍යාපෘතිය පමාවුණා. ඊනියා රතු විරෝධතාකරුවන් නිසා ඒ ප‍්‍රමාදය ඇතිවුණා. මේ නිසා ලොකු පාඩුවක් වුණා. නිවාස 68,000 ක ව්‍යාපෘතියක් ගිය රජය ඇරඹුවා. ඒ ගැන ඒ රජයට ස්තුතිවන්ත වෙනවා. නාගරික පැල්පත්වාසීන්ට ඒ කිසිදු අනුග‍්‍රහයක් ලැබිලා නැහැ. උතුරේ අයට වතුකරේ අයට ඒ අනුග‍්‍රහය හැමවිටම ලැබුණා.
කැලණි පාලම යට ටෙලිනාට්‍ය හැදුණා. නාට්‍ය හැදුණා නොයෙකුත් නිර්මාණ බිහිවුණා. එහෙත් ඒ අයගේ ජීවන තත්ත්වය නගාසිටුවීමට කවුරුත් කටයුතු කළේ නැහැ.
අපි දුෂණයෙන් තොරව, කප්පම් ගැනීමෙන් තොරව විනිවිදභාවයෙන් යුතුව අද කටයුතු කරනවා. අද කප්පම් ගෙවීමකින් තොරව ගොඩනැගිලි බලපත‍්‍ර ගත හැකියි. කැලණි ගඟ ධනය උපයන තැනක් බවට පත්විය යුතුයි. එහෙත් අද එය රටේ දුෂිතම තැන බවට පත්වෙලා. එය තවදුරටත් කුණු හෙළන ගඳ ගහන තැනක් නොවිය යුතුයි. මාර්ග පද්ධතිය හැදුණම මේ ප‍්‍රදේශය තුළ විප්ලවීය වෙනසක් ඇතිවේවි.
වරාය හා වරාය සංවර්ධන අමාත්‍ය අර්ජුන රණතුංග, බස්නාහිර හා මහ නගර සංවර්ධන නියෝජ්‍ය අමාත්‍ය ලසන්ත අලගියවන්න යන මහත්වරුන් ඇතුළු පිරිසක්ද මේ අවස්ථාවට සහභාගි වූහ.
ආර්ථික අභියෝග මැද්දේත් දිළිඳු ජනතාවගේ සුබසාධනයට රජය මුල්තැනදී තිබෙනවා.
කුමන ආර්ථික අභියෝග හමුවේ වුවද දිළිඳු ජනතාවගේ සුබසාදන සඳහා රජය ප්‍රමුඛත්වය දී ඇතැයි ජනාධිපති මෛත්‍රීපාල සිරිසේන මහතා කොළඹදී පසුගිය (28දා) පැවසීය.
මෙරට ජනතාවගෙන් සියයට 30ක පමණ ජනතාවක් බරපතළ ආර්ථික අපහසුතාවලට මුහුණ දී ඇතැයි පැවසූ ජනාධිපතිවරයා ඔවුන් වෙනුවෙන් මෙම වසර දූගී බව තුරන් කීරීමේ වසර ලෙස රජය ප්‍රකාශ කර තිබෙන්නේ යැයි ද කීය.
ජනාධිපතිවරයා මේ බව ප්‍රකාශ කළේ කොළඹ ශ්‍රී ලංකා මහ බැංකු ශ්‍රවණාගාරයේ පසුගිය (28) පෙරවරුවේ පැවැති තිරසර මූල්‍ය පිළිබඳ වැඩමුළුවේ ආරම්භක සැසිය අමතමිණි.
එහිදී ජනාධිපතිවරයා මෙසේද පැවසීය.
තිරසර සංවර්ධනය සඳහා වූ ප්‍රතිපත්තියක් හා මුල්‍ය කළමනාකරණයක් පදනම් කරගත්, පුළුල්ව ව්‍යාප්ත වියයුතු ජාතික වැඩපිළිවෙළ ශක්තිමත් කිරීම සඳහා පවත්වන මෙම වැඩමුළුවේදී ඔබ හමුවීමට ලැබීම ගැන මා ඉතාමත් සතුටු වෙනවා. මට ආරාධනා කළේ ප්‍රධාන දේශනය පවත්වන්නයි. නමුත් මා පැමිණියේ ඔබට සුබ පතන්නයි. මා හිතනවා මෙහිදී සාකච්ඡා කරන කරුණු ජාතික වශයෙන් වගේම අන්තර්ජාතික වශයෙන් ඉතා වැදගත්කමක් දක්වනවා කියලා.
තිරසර සංවර්ධනය පිළිබඳව ජාතික ප්‍රතිපත්තීන් හා අන්තර්ජාතික ප්‍රඥප්තීන් එළිදැක්වීම හා සාකච්ඡා කිරීම මෑත භාගයේදී පසුගිය වසර කිහිපය තුළ ජාතික සංවිධාන වලටත්, ලෝකයේ රාජ්‍ය නායකයින්ටත්, මේ ක්ෂේත්‍රයේ විද්වතුන්, විශේෂඥයින්, උපදේශකවරුන් හා කළමනාකාරවරුන්ගේ ප්‍රධානතම කාර්යයක් බවට පත්ව තිබෙනවා. එක්සත් ජාතීන්ගේ සංවිධානය විශේෂයෙන්ම ගෙවීගිය වසර දෙකක කාලය තුළ තිරසර සංවර්ධන කාර්යයන් පිළිබඳව මූල්‍ය කළමනාකරණය, භෞතික සම්පත් කළමනාකරණය, ආර්ථික කළමනාකරණය හා රාජ්‍ය පාලනය වැනි කරුණු සම්බන්ධයෙන් සිය ලෝකයේ සියලුම මිත්‍ර රාජ්‍යයන් හා සාමාජික රටවල්වලට අවශ්‍ය මඟ පෙන්වීම් කරනු ලැබුවා.
අද අපි කාගේත් වගකීමක් හා යුතුකමක් වී තිබෙනවා අපේ රට වගේම ලෝකයේ සමස්ත මානව වර්ගයාගේ වගේම සියලු සත්වයාගේ, ඇළ, දොළ, ගංගා, සියල්ලෙහි වටිනාකම් සමඟ සෑම රටකම ක්‍රියාත්මක වියයුතු තිරසර සංවර්ධන ප්‍රතිපත්තිය, සෑම ක්ෂේත්‍රයකම විද්වතුන් ප්‍රවීණයන්ගේ හා විශිෂ්ටයන්ගේ මූලික මඟ පෙන්වීම මගින් දේශපාලන නායකයන් සමඟ මේ අප බලාපොරෝතත් වන අරමුණ ඉෂ්ට කරගැනීම.
පරිසර සංරක්ෂණය අමතක කරලා ලෝකයේ බොහෝ ප්‍රබල රාජ්‍යයන් ඉහළ සංවර්ධනයක් අත්කරගනු ලැබුවා. එහි ප්‍රතිඵලය අද අපි සෑම කෙනෙක්ම විඳිනවා. අද අපි නියඟයකට මුහුණ දී තිබෙනවා. පරිසරය රකිමින් රට සංවර්ධනය කිරීමේ අත්‍යවශ්‍යතාව අද අපිට තේරිලා තියෙනවා. ඒ නිසා මේ වැඩසමුළුව තුළ ඉදිරි සංවර්ධන කාර්යයන් පිළිබඳ ඔබ සිදුකිරීමට බලාපොරොත්තු වන සාකච්ඡ, සාර්ථක කරගැනීමට ශ්‍රී ලංකා මහ බැංකුවත්, අනෙකුත් මූල්‍ය ක්ෂේත්‍රවල ආයතනත් සමඟ කටයුතු කිරීමේදී මෙම වැඩමුළුව ඉතාමත් වැදගත් වේ යැයි මා සිතනවා. ඒ වගේම ශ්‍රී ලංකා මහ බැංකුව ඇතුළු මේ රටේ තිබෙන අනෙකුත් මූල්‍ය ආයතන ප්‍රධාන වශයෙන්ම පරිසර අමාත්‍යාංශය, පරිසර සංරක්ෂණයට අදාළ ආයතන සමඟ ඒකාබද්ධ වූ ජාතික වැඩපිළිවෙළක් ක්‍රියාත්මක කිරීමේ අවශ්‍යතාව ඔබ දකිනවා. ඒ නිසා මේ වැඩසටහන තුළ බලාපොරොත්තු වන අරමුණු ඉටුකරගැනීමේදී පරිසර සංරක්ෂණ ආයතන හා ඒකාබද්ධ වූ වැඩපිළිවළක් ඔබට තිබිය යුතුයි මා විශ්වාස කරනවා. අද තිබෙන ආර්ථික ප්‍රශ්න විසඳන්නට පරිසර සංරක්ෂණය ඉතාමත් වැදගත් වන බව අප කවුරුත් පිළිගන්නා වූ දෙයක්.
2017 මේ වසර අපි ප්‍රකාශයට පත්කරලා තියෙනවා දුගී බවෙන් නිදහස් වීමේ වර්ෂය නමින්, අපි එහෙම නම් කරනු ලැබුවේ අපේ රටේ ජනගහනයෙන් සියයට තිහකට ආසන්න ප්‍රමාණයක් දුගී බව, දරිද්‍රතාවයෙන් පෙළෙන නිසයි. සුබසාධන රාජ්‍යයක් විදියට ගෙන එන ආර්ථික ප්‍රතිපත්ති වලදී ඒ පොදු මහජන සුබසාධන කටයුතුවලින් අපිට ඈත් වෙන්න පුළුවන්කමක් නැහැ. කොතරම් ආර්ථික අමාරුකම් තිබුණත් දුගී ජනයාගේ සුබසාධන කටයුතු සඳහා මගේ රජය ප්‍රමුඛත්වයක් දී තිබෙනවා. ඒ සඳහා අවශ්‍ය සහාය ලබාදෙන්න කියා මා ඔබ සියලු දෙනාගෙන්ම ඉල්ලා සිටිනවා.
මෙහිදී මූලික වශයෙන්ම තිරසර සංවර්ධන අරමුණු ඉටුකරගැනීමට ඔබ මේ කරන වැඩසටහන තුළින් ඉතා සාර්ථක මඟපෙන්වීමක් සිදුකරයි කියලා මා සිතනවා. ඒ නිසා මෙහිදී අපට සහාය දෙන සියලුම මූල්‍ය ආයතනවලට හා ඔබට මාගේ විශේෂ ස්තූතිය පිරිනමනවා. අද මා මෙතැනට පැමිණ ඔබේ වැඩසටහනට එක්වූයේ මෙහි තිබෙන වැදගත්කම නිසයි. ඒ නිසා මා ඔබ සියලු දෙනාටම ආශිර්වාද කරමින් මාගේ විශේෂ ස්තූතිය ඔබ වෙත පිරිනමනවා.
ශ්‍රී ලංකා මහ බැංකුවේ අධිපති ආචාර්ය ඉන්ද්‍රජිත් කුමාරස්වාමි මහතා-
තිරසර මූල්‍ය පිළිබඳ මේ රට පවත්වන පළමු වැඩ මුළුව මෙයයි. ශ්‍රී ලංකාව තුළ තිරසර මූල්‍ය ප්‍රවර්ධනය කිරීම මෙහි අරමුණයි. එහි ප්‍රධාන පාර්ශ්වකරුවන්ගේ එකඟත්වය ගොඩනැඟීම සහ දැනුම්වත්භාවය දියුණු කිරීම අපේක්ෂා කරනවා.
ඒ අනුව මෙරට ආර්ථිකය තිරසාරව වර්ධනය කිරීමට දායකවීමට මූල්‍ය අංශයේ දැනුවත්භාවය සහ බලාත්මකවීම සඳහා ප්‍රධාන නියාමන ආයතන සහ මුල්‍ය ආයතන විසින් සාමූහිකව ගනු ලබන ක්‍රියාමාර්ග සහ ඉදිරි දැක්ම පිළිබඳව දැනුම් හුවමාරු කිරීමේ සැසිවාරයක් මෙහිදී පැවැත්වෙනවා.
මෙම වැඩමුළුවේ ප්‍රධාන පරමාර්ථය තිරසර මූල්‍යකරණය සඳහා වන ඉදිරි දැක්ම සැකසීම සඳහා තිරසර මූල්‍ය පිළිබඳ ක්‍රියාකාරී කමිටුවක් පිහිටුවීමයි.
මෙහිදී ශ්‍රී ලංකාව සහ මාලදිවයිනේ ලෝක බැංකු කළමනාකාරිනී අමීනා අරීෆ් මහත්මිය ද අදහස් දැක්වූවාය.
ශ්‍රී ලංකා මහ බැංකුව මූල්‍ය සමායතනය සහ තිරසර බැංකු ජාලය සමඟ ඒකාබද්ධව මෙම එක්දින වැඩමුළුව සංවිධානය කර තිබිණි.
පුද්ගලයකුගේ ජාතිය-ආගම සමාජ තත්වය යොදාගෙන වෛරය පතුරවන්න ඉඩ නොදිය යුතුයි.
බලාපොරොත්තු රහිතව එකිනෙකාට චෝදනා කර ගනිමින් සිටිනවාට වඩා එකට එක්වී සෙමෙන් සෙමෙන් ඉදිරියට යෑම ඉතා වැදගත් බව අග්‍රාමාත්‍ය රනිල් වික්‍රමසිංහ මහතා ඊයේ (3) ප්‍රකාශ කළේය. 
සිංහල, දෙමළ, මුස්ලිම් ආදී ජාතීන් බෞද්ධ, ඉස්ලාම්, හින්දු, ක්‍රිස්තියානි ආගම් අදහන පුද්ගලයන් ඇතුළු සියලු පාර්ශව එක් ශ්‍රී ලංකාවක් යටතට ගනිමින් රට ඉදිරියට ගෙන යෑම සඳහා කටයුතු කරන්නේ යැයි සඳහන් කළ අග්‍රාමාත්‍යවරයා අනෙකාගේ අයිතිවාසිකම්වලට ගෞරව කළ යුතු යැයි ද අනෙකාගේ සාධාරණ ඉල්ලීම් පිළිගත යුතු යැයි ද කීවේය. 
කොළඹ එතෙර (කළම්ඹු ඕවසීස්) විද්‍යාලයේ පැවැති කොළඹ ආදර්ශ එක්සත් ජාතීන්ගේ සංවිධානයේ 23 සැසිවාරයට එක්වෙමින් අග්‍රාමාත්‍ය රනිල් වික්‍රමසිංහ මේ බව පැවැසීය.
සෑම අවස්ථාවකදීම තම ආගම ජාතිය සම්බන්ධයෙන් ආඩම්බර වෙමින් ඒවා ආරක්ෂා කිරීමට කටයුතු කරන අතරේම අන් ආගම්, අන් ජාතීන්ට ගෞරව කළ යුතු බව ද අග්‍රාමාත්‍ය රනිල් වික්‍රමසිංහ මහතා කීවේය. 
කිසිදු අවස්ථාවකදී කිසිවකුටත් වෛරය ආයුධයක් කර ගනිමින් තවත් අයෙක් පහත හෙළන්නට ඉඩ නොදෙන්නැයි ද අග්‍රමාත්‍ය රනිල් වික්‍රමසිංහ මහතා සිසුන් හමුවේ කීය.    
එහිදී සිසුන් ඇමතූ අග්‍රාමාත්‍ය රනිල් වික්‍රමසිංහ මහතා මෙසේ ද කීය. 
“වසර ගණනාවක් තිස්සේ ආදර්ශ එක්සත් ජාතීන්ගේ සංවිධානයක් සහ එක්සත් ජාතීන්ගේ ආදර්ශ සැසිවාර පවත්වාගෙන යෑම සම්බන්ධයෙන් පාසලටත්, විදුහල්පතිවරයාටත්, ගුරුවරුන්, කාර්යමණ්ඩලය ඇතුළු සියලු පාර්ශවවලටත් මම කෘතඥ වෙනවා. එය පහසු කටයුත්තක් නෙමෙයි. එම නිසා එය ඇගයිය යුතුයි.
අද ඔබ දන්නා පරිදි එක්සත් ජාතීන්ගේ සංවිධානයට විවිධ චෝදනා එල්ලවී තිබෙනවා. ජාතික වශයෙනුත් ජාත්‍යන්තර වශයෙන් දේශපාලනය තුළ සිදුව ඇති වර්ධනය නිසා එක්සත් ජාතීන්ගේ සංවිධානයට වැඩි වැඩියෙන් චෝදනා එල්ල වෙනවා. එහෙත් එක්සත් ජාතීන්ගේ සංවිධානය ලෝකය තුළ සාමය පවත්වාගෙන යෑමට සමත්වූ බව අප සැවොම පිළිගත යුතුය. එයයි ප්‍රධාන කරුණ. 
වසර 1945 සිට ප්‍රධාන යුද්ධයක් නොමැතිව ලෝකය තුළ සාමය පවත්වාගෙන යෑමට එක්සත් ජාතීන්ගේ සංවිධානය සමත් වූ බව අප පිළිගත යුතුයි. පසුගිය කාලයේදී ලෝක බලවතුන්ගේ සටන්, නිරවි යුද්ධය, න්‍යෂ්ටික ආයුධ ආදිය මධ්‍යයේ ලෝකයේ සාමය පවත්වා ගැනීමට එක්සත් ජාතීන්ගේ සංවිධානය සමත් වුණා. 
කොළඹ එතෙර (කළම්ඹු ඕවසීස්) විද්‍යාලයේ ප්‍රධානි ෆිල් ජොස්ලින් මහතා අග්‍රාමත්‍ය රනිල් වික්‍රමසිංහ මහතා වෙත සමරු තිළිණයක්  පිරිනමමින්.
අද අපි මුහුණ දෙන ලෝකයත් 1945 තිබූ ලෝකයත් යනු දෙකක්. ජපානය ප්‍රජාතන්ත්‍රවාදී ක්‍රමයට විරුද්ධව යමින් සටන් කළා. ජර්මනිය, ඉතාලිය සහ ජපානයේ ප්‍රජාතන්ත්‍රවාදී විරෝධී ක්‍රියාකාරකම් නිසා දෙවැනි ලෝකය යුද්ධය ඇති වුණා. ප්‍රජාතන්ත්‍රවාදී ලෙස තේරී පත්වූ නායකයන් පවා ප්‍රජාතන්ත්‍රවාදී විරෝධී ක්‍රම අනුගමනය කළා. පැසිට්ස්වාදීන් ප්‍රජාතන්ත්‍රවාදයට එරෙහිව සටන් කළා. ඊට එරෙහිව ලොව රටවල් එක්වුණා. 
එවකට ලොව බලවත්ම ආර්ථිකය හිමිව තිබූ ඇමෙරිකා එක්සත් ජනපදය, එවකට විශාලම රාජධානිය හිමි බි්‍රතාන්‍යය අධිරාජ්‍යය, සෝවියට් සමූහාණ්ඩුව, චීනය එක්ව සටන් කළා. සෝවියට් සමූහාණ්ඩුව එවකට පැවැති විශාලතම සහ ප්‍රධානතම කොමියුනිස්ට් රාජ්‍යය වූවා පමණක් නොව විශාල බලයක් අධිරාජ්‍යයක් පවත්වාගෙන යෑමට ද සමත් වුණා. එවකට කඩා වැටෙමින් පැවැතිය ද චීනය ද ඇමෙරිකාව, රුසියාව හා බි්‍රතාන්‍යය සමඟ එක්ව සටන් කළා.
එවකට අපේ රට බි්‍රතාන්‍යය අධිරාජ්‍යය කොලනියක්ව පැවැතියා. එසේ වුවත් 1942 වන විට අපට සර්වජන ඡන්ද බලය හිමිව තිබුණා. මේ වන විට මැලේසියාව, සිංගප්පූරුව කඩා වැටෙද්දී මියන්මාරය පැසිස්ට් කඳවුරට සහාය දුන්නා. ඒ වන විට සර්වජන ඡන්ද බලයෙන් ශ්‍රී ලංකා පාර්ලිමේන්තුව තුළ රාජ්‍ය සභාවක් පත්ව තිබුණු අතර ඇමෙරිකාව, සෝවියට් සමූහාණ්ඩුව සහ බි්‍රතාන්‍යයට සහාය දීමට රාජ්‍ය මන්ත්‍රණ සභාව තීරණය කළා. එවකට ආසියාවේ පාර්ලිමේන්තුවක් හිමි පළමු රට අප වූවා පමණක් නෙවෙයි දෙවැනි ලෝක යුද්ධයේදී පාර්ලිමේන්තුව ඔස්සේ එවැනි තීරණයක් ගත් පළමු රට වූයේත් අපියි. ලංකා සම සමාජ පක්ෂයේ සාමාජිකයන් සියලු යුද්ධවලට විරුද්ධ බව පවසමින් එම තීරණයට සම්බන්ධ වුණේ නැහැ.
කෙසේ වෙතත් නිදහස ලැබුවායින් පසුව අපි අවාසනාවන්ත සිදුවීමකට මුහුණ දුන්නා. අපට එක්සත් ජාතීන්ගේ සංවිධානයට සම්බන්ධ වෙන්න බැරි වුණා. අපි එක්සත් ජාතීන්ගේ සංවිධානයට සම්බන්ධ වීම නවතාලීමට සෝවියට් සමූහාණ්ඩුව කටයුතු කළා. අපි දෙවැනි ලෝක යුද්ධය සමයේ ඇමෙරිකාව සහ බි්‍රතාන්‍ය සමඟ සම්බන්ධව කටයුතු කළ බව පවසා සෝවියට් සමූහාණ්ඩුව එක්සත් ජාතීන්ගේ සංවිධානයට අපේ ඇතුළත්වීම නවතා දැමුවා. ඊට ප්‍රතිචාරයක් ලෙස ඇමෙරිකාව සහ බි්‍රතාන්‍ය මොංගෝලියාවට එක්සත් ජාතීන්ගේ සංවිධානයේ සාමාජිකත්වය දීම නවතා දැමුවා. 
ඒ කාලයේදී සර් ජොන් කොතලාවල මහතා මගේ තාත්තා යැව්වා මේ සම්බන්ධයෙන් සාකච්ඡා කරන්න. මගේ තාත්තා එක්සත් ජාතීන්ගේ සංවිධානයට ගොස් අදාළ පාර්ශව සමඟ සාකච්ඡා කළා. සාකච්ඡාවල ප්‍රතිඵලයක් ලෙස සෝවියට් සමූහාණ්ඩුව ඔවුන්ගේ විරෝධතා ඉවත් කර ගත්තා. ඒ වගේම ඇමෙරිකාව සහ බි්‍රතාන්‍ය ඔවුන්ගේ විරෝධතා ඉවත් කර ගත්තා. ඒ අනුව අපටත් මෝංගෝලියාවටත් එක්සත් ජාතීන්ගේ සංවිධානයේ සාමාජිකත්වය හිමි වුණා. මොන දේ වුණත් එදා සිට අප එක්සත් ජාතීන්ගේ සමීපතම සාමාජිකයෙක් සහ සෑමවිටම එක්සත් ජාතීන්ගේ සංවිධානයට සහාය දුන් රටක්. 
අද වන විට අපිට හිට්ලර්, මුසලෝනි වැනි නායකයෝ දකින්න නැහැ. සදාම් හුසේන් කුවේට් රාජ්‍යය ආක්‍රමණය කිරීම වැනි අවස්ථා කිහිපයක් තිබෙනවා. එහෙත් අපි අද මුහුණ දෙන යුද වැදීම් ඊට හාත්පසින්ම වෙනස්. අද දකින්න තිබෙන්නේ ත්‍රස්තවාදීන් සමඟ කෙරෙන යුද වැදීම්. ත්‍රස්තවාදී සංවිධාන ඇති වීමට හේතුවී තිබෙන්නේ වැරැදි ආගමික හෝ ජාතික හෝ අර්ථකතන. අපිත් එවැනි අත්දැකීමකට මුහුණ දුන්නා. ජාතිකත්වය ජාතිය ගැන වැරැදි අර්ථකතන නිසා අපි වසර තිහක යුද්ධයකට මුහුණ දුන්නා.
සම්මුතිවාදයෙන් එය විසඳාගන්න කිසිවකුත් උත්සාහ කළේ නැහැ. එවැනි තත්ත්ව තුළ ගැටුම් ඇතිවීම වැඩි වෙනවා. 
අපේ ප්‍රශ්නය ජාත්‍යන්තරයටත් ගියා. ජාතික ප්‍රශ්න ජාත්‍යන්තරයට ගියාම ප්‍රශ්න තවත් පුළුල් වෙනවා. එහිදී ප්‍රශ්නවලට විසඳුම් සෙවීම තව තවත් දුෂ්කර වෙනවා. එවැනි අවස්ථාවලදීත් ප්‍රශ්න තව තවත් වැඩි වෙනවා. රාජ්‍ය නොවන පාර්ශව මේ ප්‍රශ්නවලට සම්බන්ධ වෙනවා. රාජ්‍ය නොවන පාර්ශවයේ වපසරිය වැඩිය. ඔවුන් පුළුල් පරාසයක පැතිර තිබෙනවා. සමහර අවස්ථාවලදී හඳුනාගැනීම අපහසුයි. රාජ්‍ය නොවන පාර්ශව සමඟ කටයුතු කිරීම රටක් සමඟ කටයුතු කිරීමට වඩා දුෂ්කරයි. එවැනි අවස්ථාවලදී රාජ්‍ය මෙන්ම රාජ්‍ය නොවන පාර්ශව ලෙස ඔබ සැම නුවණක්කාරී ලෙස කටයුතු කළ යුතුයි. මෙවැනි අවස්ථාවලදී එක්සත් ජාතීන්ගේ සංවිධානයටත් විශාල අභියෝගයකට මුහුණ දෙන්න වෙනවා. රාජ්‍යය සමඟත් රාජ්‍ය නොවන පාර්ශව සමඟත් කටයුතු කරන්න වෙනවා. එහිදී දෙපාර්ශවය පාලනය කර ගන්න, කළමනාකරණය කර ගන්න අපි දක්ෂ විය යුතුයි. 
එක්සත් ජාතීන්ගේ සංවිධානය ලෙස ඔබ ජාතික නායකයන්, දේශපාලන නායකයන් මෙන්ම රාජ්‍ය නොවන පාර්ශව සමඟ කටයුතු කරන්න වෙනවා. එක්සත් ජාතීන්ගේ මුහුණ දෙන අභියෝගය එයයි. මූලික වශයෙන් ඔබට මිනිස්සු සමඟ කටයුතු කරන්න.
එවැනි අවස්ථාවලදී ජාතිකවාදීන් ආදී විවිධ පාර්ශවවල මිනිස්සු විවිධාකාර ආගම්වල, ජාතීන්වල මිනිස්සු සමඟ කටයුතු කරන්න ඔබට සිදුවෙනවා. අප රටට අත තබන්න දෙන්නේ නැහැ කියන පාර්ශව ඉන්නවා. අපේ ආගම අපේ ජාතිය අන් සියල්ලටම වඩා ඉහළින් තිබෙන බව කියන පාර්ශව සිටිනවා. මගේ රට තම උසස්ම රට, මේ භූමිය අපෙන් ගන්න බැහැ කියන පාර්ශව සිටිනවා. අද වන විට ඕනෑම රටකට ගියාම මේ දේවල්වලට මුහුණ දෙන්න වෙනවා. 
ප්‍රජාතන්ත්‍රවාදය තිබෙන විවිධතා තිබෙන රටවලදී ඔබට විවිධ පාර්ශව සමඟ කටයුතු කරන්න වෙනවා. වෛරය ගැන කතා කරන්න මිනිස්සු, අනෙක් අය නොසලකා හරින වෛරය පතුරුවන සමාජ කොටස් සමඟ කටයුතු කරන්න වෙනවා. වෛරය මත ආගමික, ජාතික, වෛරය පදනම් කර ගෙන කටයුතු කරන දේශපාලකයන් සමඟ කටයුතු කරන්න වෙනවා. මේ තත්ත්වය අපේ රටේ විතරක් නෙමෙයි අනෙක් රටවලත් දකින්නට ලැබෙනවා. දැන් මේ තත්ත්වය මෙය අපේ කලාපයේ පමණක් නෙමෙයි ඇමෙරිකාවේත්, යුරෝපයේ රටවලත් දකින්නට තිබෙනවා.
අපි මේ තත්ත්වය නැවැත්විය යුතුයි. පුද්ගලයකුගේ ජාතිය, ආගම, සමාජ තත්ත්වය හෝ අන් යමක් යොදාගෙන වෛරය පතුරුවමින් ඔවුන් පහත් කිරීමට ඔබ ඉඩ නොදිය යුතුයි. කිසිවකුත් වෛරය යොදා ගනිමින් පහත් කිරීමට ඔබ ඉඩ නොදිය යුතුයි. ඔබේ දෛනික කටයුතුවලදී, ලංකාවේ හෝ වෙනත් රටක හෝ සිටියදී වෛරය ආයුදයක් කර ගන්න කිසිවකුටත් ඉඩ දෙන්න එපා. අපි ලංකාවේදී මේ තත්ත්වයට මුහුණ දුන්නා. කැරලි ගැසීම් ඇතිවෙයි කියලා අපි හිතුවේ නැහැ. අපේ රටේ කැරලි ගැසීම්, ආගමික, ජාතික බෙදුම්වාදය ඇති වුණා. ආගම්වලට ජාතීන්වලට එරෙහිව ප්‍රචණ්ඩත්වය දියත් වුණා. රටේ විවිධ පැතිවල ආගමික සහ ජාතික ප්‍රචණ්ඩත්වය, ජාතිකත්වය, ජාතිවාදී ගැටුම් ඇති වුණා. 
යුද්ධයෙන් පසු අපේ රටේ මිනිස්සු එකතු වේවි කියලා අපි හිතුවා. එහෙත් එය සාර්ථක වුණේ නැහැ. අපි 2015 ජනාධිපතිවරණය සහ මහ මැතිවරණය දිනා ගනිමින් අපි රට එක්සත් කරන්න, සියලු පාර්ශව එක ශ්‍රී ලංකාවක් ගොඩනැගීමට අපි කටයුතු කරමින් සිටිනවා. එය පහසු නැහැ. අද අපේ සමහර දේශපාලකයන් තමන්ගේ වාසිය උදෙසා මිනිසුන් කෝප ගන්වනවා. ලේ වැගිරීම් සිදු කිරීමට උත්සාහ කරනවා. ඔවුන් දිනපතා එය සිදු කරනවා. 
අපි අපේ ආගම, ජාතිය ගැන ආඩම්බර විය යුතුයි. තවත් අයෙකුට දෙවැනි විය යුතු නැහැ. එහෙත් අපි අනෙකාගේ ආගමට, අනෙකාගේ ජාතියට ගෞරව කළ යුතුයි. ඔවුන්ගේ අයිතිය පිළිගත යුතුයි. එය සිදු විය යුත්තේ ජාතික එකමුතුකම, ජාතික සංහිඳියාව තුළයි. අද මෙතැන විවිධ රටවල්වල, විවිධ ආගම්වල, විවිධ ජාතීන්වල සිසුන් ඉන්නවා. ඔබ අද මෙතැන ඉගෙන ගන්නා දේවල් ඉතා වැදගත්.
අසල්වැසියන්, ඔබේ මිතුරන් සමඟ කටයුතු කිරීමේදී, ඔබේ ප්‍රජාව සමඟ කටයුතු කරද්දි අනෙකාගේ භාෂාව පිළිගත හැකි නම් අනෙකාගේ සාධාරණ ඉල්ලීම් අනුමත කළ හැකි නම් එය ඉතා වැදගත්. ඔබ කොතැනක කටයුතු කළත් පිරිස අතරේ පොදු එකඟතාවක් ඇති කර ගැනීමට හැකි නම් එයින් ප්‍රශ්න රැසක් විසඳෙනවා. පොදු එකඟතාවක් සොයාගැනීමට හැකි නම් ඔබට ඉදිරියට යා හැකියි. එය ඉතා වැදගත්. පුද්ගල වර්ධනයට, ප්‍රජාවේ වර්ධනයට, ජනතාවගේ වර්ධනයට හේතු වෙනවා. 
ජනාධිපති  සිංහල, බෞද්ධ, මුස්ලිම්, ඉස්ලාම්, ක්‍රිස්තියානි, දෙමළ ආදී අපේ රටේ ආගම් සහ ජාති එකතු කර ගැනීම ඉතා දුෂ්කර කාර්යයක්. සියලු පාර්ශව එක් කර ගත් ප්‍රශ්නවලින් අඩක් විසඳෙනවා. ඒ අතින් බලද්දි එක්සත් ජාතික පක්ෂය සහ ශ්‍රී ලංකා නිදහස් පක්ෂය එකතු කර ගැනීම ඊටත් වඩා දුෂ්කර කාර්යයක්. එහෙත් පක්ෂ දෙක එකතු කර ගැනීමට අප සමත් වුණා. ජනාධිපති මෛත්‍රීපාල සිරිසේන මහතාගේ නායකත්වය යටතේ අපේ ආණ්ඩුව ඉදිරියට ගමන් කරමින් සිටිනවා. අද අපි සෙමෙන් ඉදිරියට යනවා. සමහර අවස්ථාවලදී ඉක්මන් තීරණ ගැනීමටත් අවස්ථාව ලැබෙනවා වගේම සමහර අවස්ථාවලදී තීරණ ගැනීම ප්‍රමාද වෙනවා. ඒ කෙසේ වුවත් අපි ඉදිරියට යනවා. කිසිවක් නොකර, දෙපැත්තකට බෙදී චෝදනා කර ගනිමින් බලාපොරොත්තු රහිතව සිටිනවාට වඩා මෙම ක්‍රමය හොඳයි.
එම නිසා ඔබ සැමට කාර්යයක් තිබෙන බව අමතක නොකළ යුතුයි. එක්සත් ජාතීන්ගේ මේ ආදර්ශ ක්‍රමය ඉතා වැදගත්. මෙහිදී සාකච්ඡා කෙරෙන පරිසර, ආර්ථික, දේශපාලන, සෞඛ්‍ය ක්ෂේත්‍ර ආදිය ඉතා වැදගත්. ඔබ ඉගෙනා ගන්නා සමාජ අගනාකම් මේ ප්‍රශ්නවලට අභියෝගවලට ඔබටත් අප සැමටත් ඉදිරි වසර විස්සක කාලයේදී මුහුණ දීමට සිදුවෙනවා. ඒ වන විට මේ අර්බුද සම්බන්ධයෙන් ඔබ අධ්‍යාපනය ලබා තිබෙනවා. ප්‍රශ්න ගැන දැනුමක් තිබෙනවා. ඒ නිසා මේ කාර්යය සම්බන්ධ වූ සියලු පාසල්වලට, සියලු සිසු සිසුවියන්ට මම සුබ පැතුම් එක් කරනවා” යැයි අග්‍රාමාත්‍ය රනිල් වික්‍රමසිංහ මහතා තවදුරටත් කීය. 
මෙහිදී ආදර්ශ එක්සත් ජාතීන්ගේ සංවිධානයේ මහලේකම්වරයා, ආදර්ශ එක්සත් ජාතීන්ගේ සැසිවාරයේ සභාපතිවරයා, අනෙකුත් ආදර්ශ එක්සත් ජාතීන්ගේ සංවිධානවල තනතුරු සඳහා සිසුන් පත් කිරීම සිදු කළ අතර සැසිවාරද පැවැත්විණි. අග්‍රාමාත්‍ය රනිල් වික්‍රමසිංහ මෙහි ප්‍රධාන ආරාධිත අමුත්තා වූ අතර ඔහු ආදර්ශ එක්සත් ජාතීන්ගේ සංවිධානයේ මහලේකම්වරයා සැසිවාරය ආරම්භ කරමින් සභාව ඇමැතීමද සිදු කෙරිණි. 
කොළඹ එතෙර (කළම්ඹු ඕවසීස්) විද්‍යාලයේ ප්‍රධානි ෆිල් ජොස්ලින් මහතා විසින් අග්‍රාමත්‍ය රනිල් වික්‍රමසිංහ මහතා වෙත සමරු තිළිණයක් ද පිරිනමනු ලැබිණි. 
මෙම අවස්ථාවට කොළඹ එතෙර (කළම්බු ඕවසීස්) විද්‍යාලයේ ගුරුවරුන්, සිසුවියන්, ඇතුළු පිරිසක් එක්වූහ.  
අපි උතුරේ දකුණේ මැරෙන එක නැවැත්තුවා.
“අපි උතුරේ දකුණේ මැරෙන එක නැවැත්තුවා. පාතාලයන් රට අත ඇරලා ගියා. අපි කුඩු, මත්ද්‍රව්‍ය ඉවත් කළා. අද බල්ලො බළල්ලු ගාණට මිනිස්සු මරනවා. ඒ දවස්වල සමහර අය ආරක්ෂාවට යන්නේ හිරගෙට. දැන් හිරගෙට ගියාම ආරක්ෂාවක් නැහැ. එක පාරට හත් දෙනෙක් මරනවා. අධිකරණයෙන් ආයුධ හමුවෙනවා. අද නඩුකාරයන්ටත් ආරක්ෂාව නැහැ. රටේ ජනතාවට ආරක්ෂාවක් තියෙන්න ඕනේ. රට තුළ විනයක් තිබිය යුතුයි, රට තුළ පාලනයක් තිබිය යුතුයි, වෛරයෙන් ක්‍රෝධයෙන් කටයුතු කරලා වැඩක් නැහැ. නායකයන් ආදර්ශවත් විය යුතුයි” යැයි හිටපු ජනාධිපති කුරුණෑගල දිස්ත්‍රික් පාර්ලිමේන්තු මන්ත්‍රී මහින්ද රාජපක්ෂ මහතා පෙරේදා (2) වාරියපොල, බමුණාකොටුවේ දී පැවැසීය. 
වාරියපොල, බමුණාකොටුව, කඩිහාරිය ශ්‍රී විජේසුන්දරාරාම විහාරයේ චෛත්‍යයේ කොත නිරාවරණය කිරීමේ උත්සවයට සහභාගිවූ හිටපු ජනාධිපති මහින්ද රාජපක්ෂ මහතා එසේ කීය.
මහින්ද රාජපක්ෂ මහතා එහිදී මෙසේ ද පැවැසීය.
“වයඹ පළාතේ අවුරුදු 200ක් 300ක් පමණ පැරැණි විහාරස්ථානයක මෙවැනි අලංකාර චෛත්‍යරාජයාණන් වහන්සේගේ කොත විවෘත කිරීමට ලැබීම ජීවිතයේ ලබන්න පුළුවන් ඉතාම වාසනාවන්ත අවස්ථාවක්. අද සමහර පුරාණ විහාරස්ථාන අභාවයට ගිහින්. හාමුදුරුවරුන් නැහැ. වළගම්බා රජ්ජුරුවෝ මේ පළාතේ සේනාව සංවිධානය කළේ ගරුතර මහා සංඝරත්නය සමගයි.
විශේෂයෙන්ම වාරියපොළ ශ්‍රී සුමංගල නාහිමියන් පිළිබඳ සඳහන් කරන විට අද මුළු ලෝකයම ලංකා ඉතිහාසයේ ඒ නාහිමියන්ගේ වීර ක්‍රියාව ගැන කතා කරනවා. වාරියපොල සුමංගල නාහිමියන් සිහි කරන අද වැනි දිනක වාරියපොල මෙවැනි උතුම් ක්‍රියාවකට සහභාගිවීමට ලැබීමත් ඉතාම භාග්‍යයක්.
අද මම සතුටු වෙනවා එක පැත්තකින් මේ රටේ රාජද්‍රෝහීන් කියලා සුද්දන් විසින් නම් කරපු සියලු දෙනා අද රාජද්‍රෝහි කමින් ඉවත් කරන්න කටයුතු කරල තියෙනවා. අද සමහරකුට පරම්පරාවෙන් එන දේපළත් නැතිවෙලා තියෙනවා. එදා රාජසන්තක කළ දේපළ ඔවුන්ට හිමිවිය යුතුයි. ඊළඟ පියවර විය යුත්තේ එම නැතිවූ දේපළ ඒ අයට ලබාදීමේ වැඩපිළිවෙළ සකස් කිරීමයි.
එදා තිස් අවුරුදු යුද්ධය අවසන් කරන්න අපේ හාමුදුරුවනේ ඔබ වහන්සේලාගෙන් ලැබුණු ශක්තිය අපි ඉතාමත් අගය කරනවා. අද ව්‍යවස්ථාව තුළින් රට බෙදන තත්ත්වයක් ඇති වෙනවා නම් ඒ තත්ත්වයෙන් රට මුදා ගැනීමේ හැකියාව අයිතිය ඔබ වහන්සේලාට තියෙනවා. ඒ ව්‍යවස්ථාව පරාජය කිරීමේ වගකීමත් ඔබ වහන්සේලාට, මේ රටේ ජනතාවට තියෙනවා.
අධිරාජ්‍යවාදින් රට අල්ලා ගනිද්දි අත්සන් කරපු ඒ ගිවිසුමේ බුදු දහමට තිබූ තැන ඊට පස්සේ ව්‍යවස්ථාවෙන් ශක්තිමත් කරලා තිබුණ තැන, නැවත වාරයක් එම ස්ථානයේ තබා ගැනීමේ හැකියාව වගකීම අපි සියලු දෙනාටම තියෙනවා. මේ ජාතිවාදයයි, ජාතිකත්වයයි කියන එක දෙකක්, අපි යුද්ධ කළේ ත්‍රස්තවාදින් එක්ක මිසක් ජාතියක් එක්ක නොවෙයි. සංහිඳියාව අවශ්‍යයි. ඒ සංහිඳියාව සියලු දෙනාටම එකඟ විය යුතු සංහිඳියාවක් විය යුතුයි. මේ කරන්න යන සියලු ක්‍රියාවලියක්ම රටේ ජාතිවාදය වපුරවන්න කරන වැඩපිළිවෙළක් වශයෙන් තමා අපි දකින්නේ. ජාතික වශයෙන් මේ රට බෙදන්න හැකියාවක් නැහැ. ආගමික වශයෙන් මේ රට බෙදන්න හැකියාවක් නැහැ. ඒක මේ රටටම කරන විපත්තියක්.
අද රටේ තියෙන දේපළ එකින් එක විකුණලා දානවා. හම්බන්තොට වරාය, ත්‍රිකුණාමලය වරාය, කන්කසන්තුරය වරාය, කොළඹ විකුණනවා. මොකද්ද අන්තිමට ඉතුරු වෙන්නේ, එදා විකුණලා දාපු දේවල් අපි ආපහු ගත්තා. මේවා ගත්තේ රට ශක්තිමත් කරන්නයි.
අද අපිට චෝදනා කරනවා ණය ගත්තා කියලා, අපි රට ණය කළේ නැහැ. අපි ගත්ත ණය ප්‍රමාණය ඒක පුද්ගල ආදායමෙන් ප්‍රතිශතයක් ලෙස සියයට 102 සිට 70 දක්වා අඩු කළා. මම 2014 අයවැයට බිලියන 1.6ක් ණය ලබාගැනීමේ අවසරය පාර්ලිමේන්තුවෙන් ගත්තා. පාර්ලිමේන්තුව තමයි ණය දීමේ මුදල්වලට වගකියන්න ඕනේ, ඒ අවුරුද්දේ මගේ අය වැයට අවශ්‍ය වුණේ බිලියන 1.6යි. ඊට පස්සේ මම ඡන්දෙන් පැරදුණා. ඊට පස්සේ අතුරු අයවැයක් ගෙනත් පාර්ලිමේන්තු අවසරයකින් තොරව පෙබරවාරි මාසයේ බිලියන 13ක් ගත්තා. එතැනින් නැවතුණේ නැහැ. මේ අය 2017 නොවැම්බර් තව ගත්ත ණයත් එක්ක ගැසට් පත්‍රයක් ගහනවා. 
අර මම බිලියන 1.6 ගන්න 2015 ගහපු ගැසට් පත්‍රයට මේ අය ගත්ත තවත් ණය ඇතුළු කරලා මගේ නමින්. මගේ නම නියම කළේ මහ බැංකු අධිපතිවරයා. ඉතිහාසයට යනකොට යන්නේ මහින්ද රාජපක්ෂ මේ මහා බැංකු කොල්ලයට සම්බන්ධ වුණා කියලා. මේ සියලුම දේ අපේ පිට පටවනවා. මේ තත්ත්වය මහා භයානකයි. මේ ගැන ජනාධිපති කොමිසමක් පවත්වනවා. ඒ ගැන හෙළිදරව් වෙයි කියලා මම විශ්වාස කරනවා” යැයිද කීය.
මෙම උත්සවයට අස්ගිරි හා මල්වතු පාර්ශ්ව අනුනාහිමිවරුද පාර්ලිමේන්තු මන්ත්‍රී ජොන්ස්ටන් ප්‍රනාන්දු, හිටපු පළාත් සභා මන්ත්‍රී ඩී.බී. හේරත් මහත්වරුන් ඇතුළු ජනතා නියෝජිතයෝද සහභාගි වූහ.
මෛත්‍රී-රනිල් මහින්ද-චන්ද්‍රිකා රටින් ණය අරන් හරියාකාරව යෙදෙව්වේ නෑ.
රටේ වත්මන් සහ හිටපු නායකයින් ණය ලබාගෙන එම මුදල් ආදායම් ලැබෙන පරිදි යොදවා නොමැති බවට ඔවුන් පිළිගත යුතු යැයි සමස්ත ලංකා වෘත්තීය සමිති සම්මේලනයේ සභාපති කේ.ඩී. ලාල්කාන්ත මහතා පෙරේදා (02) කොළඹදී පැවැසීය.
රටට මෙවැනි ඉරණමක් අත් වී තිබෙන්නේ මෙම නායකයින්ගේ දුර්වලතාවයන් නිසා බවද ලාල්කාන්ත මහතා පැවසීය.
කොළඹ මහජන පුස්තකාලයේ පැවැති සමස්ත ලංකා සුවසේවා සංගමයේ 19 වැනි නියෝජිත සමුළුව අමතමින් ලාල්කාන්ත මහතා මෙසේද පැවසීය.
අද රටේ ජනතාව වැඩි දෙනෙක් පාරට බැස අරගල කරමින් සිටිනවා. හම්බන්තොටින් ආරම්භ කළ අරගලය අද වන විට මුළු රට පුරාම ව්‍යාප්ත වී හමාරයි. රජය කඳුළු ගෑස්, ජල ප්‍රහාර, පොලිස් ප්‍රහාර කොතෙකුත් දියත් කළත් ජනතාවගේ ධෛර්යය හා සටන්කාමී බව අඩු වී නැහැ.
මාලබේ හොර උපාධි කඩයට එරෙහිව දියත් කරන සටනට ලොකු කුඩා භේදයකින් තොරව සියලුම ජනයාගේ සහාය ලැබෙන බව හොඳින්ම පෙනෙනවා. මේ හොර උපාධි කඩය ඉදිරියට ගෙන යාමට එහි පාලකයන්ට හැකියාවක් ලැබෙන්නේ නැහැ.
පසුගිය දවසක සයිටම් ආයතනයේ ලොක්කෙක් ඔහුගේ වාහනයට වෙඩි තියා ගත්තා. ඉදිරියේදී ඔවුනට වෙන්නේ වාහනවලට වෙඩි තියාගන්න නෙවෙයි. ඔවුනට සිදුවන්නේ තමන්ගේම ඔළුවට වෙඩි තියාගන්නයි. ඒ දිනය වැඩ ඈතක නොවෙයි.
අපි ආණ්ඩුවට බලකර සිටිනවා මේ ප්‍රශ්නය ඉක්මනට විසඳන්න කියලා. මෙහි අවසානයක් තිබිය යුතුයි. සයිටම් ආයතනය අහෝසි කර එහි ඉගෙනුම ලබන දරුවන්ට ද සාධාරණයක් කළ යුතුයි.
මේ ළඟදි දවසක අගමැති රනිල් වික්‍රමසිංහ මහත්තයා කිව්වා රටේ තියන ඔක්කොම බැංකු ටික කැඩුවත් රටේ සල්ලි නැහැ කියලා. ඔහු සල්ලි යනුවෙන් අදහස් කළේ රුපියල් පිළිබඳව නොවේ, ඩොලර් පිළිබඳවයි. මීට කලින් කිසිම නායකයෙක් එහෙම කියලා නැහැ. ඔහුට අවශ්‍ය වී තියෙන්නේ රුපියල බාල්දු කර ඩොලර් රැස් කර ගැනීමටයි. ඒ නිසයි විදේශ ආයෝජකයින්ට රටේ සියලු දේවල් දීමට සැරසෙන්නේ.
රටේ සල්ලි නෑ කියන්නේ රට බංකොළොත් භාවයට පත්වෙලා කියන එකයි. මෙයට පිළියමක් ලෙස රටේ සම්පත් විකිණීමවත්, විදේශ ආයෝජකයින් ගෙනඒමවත් විසඳුමක් වෙන්නේ නැහැ. රටේ අවශ්‍යතාවන් සොයා ඒවා විසඳීමට කටයුතු කළ යුතුයි.
මෛත්‍රී, රනිල්, මහින්ද, චන්ද්‍රිකා රටේ නායකයින් ණය ලබාගෙන එම මුදල් නිසි ආකාරව ආදායම් ලැබෙන පරිදි යොදවා නොමැති බව ඔවුන් පිළිගත යුතුයි. මොවුන්ගේ දුර්වලතාවයන් නිසයි රටට මේ වැනි ඉරණමක් අත් වී තිබෙන්නේ.
අද ආණ්ඩුවට අවශ්‍ය වී තිබෙන්නේ ජනතාවගේ  භාණ්ඩ මිලදී ගැනීමේ ශක්තිය අඩු කරවීමටයි. ඒ සඳහා ආණ්ඩුව අධික බදු, දඩ මුදල්, ගාස්තු වැඩි කරමින් ජනතාව පීඩනයට පත් කරමින් සිටිනවා.
ජනතාවට මහින්ද රාජපක්ෂගේ ආණ්ඩුව එපා වීම සඳහා අවුරුදු 9ක් පමණ ගත වුණා. යුදමය හේතූන් නිසයි ජනතාව එම ආණ්ඩුවට කැමැත්තක් දක්වනු ලැබුයේ. යුද්ධය අවසන් වූවාට පසු ඔවුන් විසින් සිදුකළ පාලනයට ජනතාව කැමැත්තක් දැක්වූයේ නැහැ. දීර්ඝ කාලයක් රනිල් - මෛත්‍රී හවුල් ආණ්ඩුවට ද යාමට හැකි වුණේ නැහැ, ජනතාව එයත් මේ වන විට ප්‍රතික්ෂේප කර තිබෙනවා. 
එදා සුද්දා තුවක්කුව පාවිච්චි කරමින් රට ඇල්ලූ ආකාරයටම අද ඩොලර් පාවිච්චි කරමින් රට ඇල්ලීමට සැරසෙනවා. මේ වන විට රටේ ප්‍රධාන මර්මස්ථාන සියල්ල සුද්දාට පවරා දී හමාරයි.
සුද්දන් 1948 වර්ෂයට පෙර අපේ රට යටත් කරගෙන සිටියා. එදා සහ අද තිබෙන එකම වෙනස වන්නේ කළු සුද්දන් විසින් අද රට පාලනය කිරීමයි. එම කුමන්ත්‍රණකාරී පාලනයට එරෙහිව අපි නැඟී සිටිය යුතුයි යැයි ද ඒ මහතා කීවේය. 
එහිදී අදහස් දැක්වූ සමස්ත ලංකා සෞඛ්‍ය වෘත්තීය සමිති සම්මේලනයේ සභාපති සමන්ත කෝරළේආරච්චි මහතා :-
වත්මන් ආණ්ඩුවට රටේ සම්පත් විකුණමින් ජනතාවට පීඩනය එල්ල කරමින් පාලන කටයුතු සිදුකරන ආකාරය හොඳින්ම පෙනෙන්නට තියෙනවා. පෞද්ගලික අංශයේ (ෑඔත්‍) ප්‍රශ්න, සයිටම්, ප්‍රශ්නය, සෞඛ්‍ය අංශයේ ගැටලු, මෑන් පවර් සේවකයින් ස්ථීර නොකිරීම යන විශාල ගැටලු ප්‍රමාණයකින් මුළු රටම ගිනියම් වී තිබෙනවා.
අපි මේ සියලු ප්‍රශ්න විසඳීම සඳහා ජනතාව සමඟ පාරට බැස සටන් කරනවා. හවුල් පාලනය එළවා දමා ජනතාවට හිතකර පාලනයක් ඇති කළ යුතුයි. ඒ සඳහා අපි දිගින් දිගටම සටන් කරනවා යැයිද ඔහු කීවේය.
මේ අවස්ථාව සඳහා සමස්ත ලංකා සුවසේවා සංගමයේ ප්‍රධාන ලේකම් සෝමරත්න එදිරිසිංහ. උපසභාපති ජයලාල් දේවගේ යන මහත්වරු සහ සංගමයේ සාමාජික සාමාජිකාවෝ පිරිසක් ද මේ සඳහා සහභාගී.
කුණු කන්ද නාය ගියේ එය ඉවත් කිරීමට හැදූ සැලසුම ක්‍රියාත්මක කරමින් තිබියදී.
මීතොටමුල්ල කුණු කන්ද නාය ගියේ එය ඉවත් කිරීමට සැකැසූ සැලසුම ක්‍රියාත්මක කරමින් තිබියදී යැයිද නොසිතූ විපතකට මුහුණ දුන් ප්‍රදේශවාසී ජනතාවට තම කනගාටුව ප්‍රකාශ කරන්නේ යැයිද අගමැති රනිල් වික්‍රමසිංහ මහතා ජපානයේ සිට විශේෂ ප්‍රකාශයක් කරමින් කියා සිටී.
අග්‍රාමාත්‍යවරයා පෙරේදා (15) කළ එම විශේෂ ප්‍රකාශය මෙසේය.
අලුත් අවුරුද්ද උදාවීමත් සමග නොසිතූ විපතකට මුහුණදීමට සිදුවූ මීතොටමුල්ල ප්‍රදේශයේ ජනතාවට අපේ කනගාටුව ප්‍රකාශ කරනවා. මීතොටමුල්ල කුණු කන්ද ඉවත් කිරීමට අවශ්‍ය සැලසුම් සකස් කර ක්‍රියාමාර්ග ගනිමින් තිබුණා. එහෙත් එම වැඩ කටයුතු අවසන් වීමට පෙර මේ ඛේදවාචකය සිදුවුණා. ඒ පිළිබඳව රජයේ කනගාටුව ප්‍රකාශ කරනවා.
මේ සිද්ධිය දැනගත් විගස අවශ්‍ය කඩිනම් ක්‍රියාමාර්ග ගැනීම පිළිබඳව සියලු පාර්ශ්වයන් සමග සාකච්ඡා කළා.
මේ සම්බන්ධයෙන් මම ජනාධිපතිතුමා සමග සාකච්ඡා කරද්දී ඒ වන විටත් සහනදායී සේවා සම්බන්ධීකරණය ක්‍රියාත්මක කර ඒ වැඩකටයුතු ආරම්භ කර තිබුණා. ප්‍රදේශයේ ආරක්ෂාව පිළිබඳව ගත යුතු ක්‍රියාමාර්ග සම්බන්ධයෙන් නීතිය, සාමය සහ දක්ෂිණ සංවර්ධන අමාත්‍යතුමා සමග සාකච්ඡා කළා. එමෙන්ම කතානායකතුමාත් මේ තත්ත්වය පිළිබඳව සාකච්ඡා කළා.
එදින නිවාඩු දවසක් වුවත්, ඇතිවූ තත්ත්වයට මුහුණදීම සඳහා ස්වදේශ කටයුතු ඇමැතිතුමා නිලධාරීන් ඒකරාශී කරගෙන අවශ්‍ය වැඩකටයුතු සිදු කළා. බිම්මට්ටමේ ක්‍රියාමාර්ග පිළිබඳ පොලිස්පතිතුමාත්, හමුදාපතිතුමාත්, එස්.එම්. මරික්කාර් මන්ත්‍රීතුමා සමගත් සාකච්ඡා කළා. මේ පිළිබඳ මූලික වාර්තා 15 වැනිදා පෙරවරුවේ ලැබුණු විගසම කොළඹ දිස්ත්‍රික් සම්බන්ධීකරණ කමිටුව ආපදා කළමනාකරණ අමාත්‍යංශයේ රැස්වී විෂය භාර ඇමැතිතුමා සහ නිලධාරීන් ඉදිරි වැඩකටයුතු ගැන සාකච්ඡා කළා. අනුර ප්‍රියදර්ශන යාපා ඇමැතිතුමා, සුසිල් ප්‍රේමජයන්ත ඇමැතිතුමා, හර්ෂ ද සිල්වා නියෝජ්‍ය ඇමැතිතුමා, මරික්කාර් මන්ත්‍රීතුමා, මුජිබර් රහුමාන් මන්ත්‍රීතුමා ඇතුළු මන්ත්‍රීවරුන් පළාත් සභා මන්ත්‍රීවරුන් ඇමැතිවරුන් සියලුදෙනාම එක්වී අවශ්‍ය ක්‍රියාමාර්ග ගනු ලැබුවා. ජනාධිපතිතුමාත් මේ සියලු පාර්ශව සමග සාකච්ඡා කළා.
විපතින් ජීවිත හානිව,ූ තුවාල ලත්, දේපල අහිමි වූ සියලුදෙනා වෙනුවෙන් සහන ලබාදීමේ ක්‍රියාමාර්ග ගැන එකඟත්වයකට පැමිණ ඒ සම්බන්ධයෙන් පත්කර ඇති කමිටුව ජනතාව දැනුවත් කිරීමට නියමිතයි.
කුණු කන්ද ඉවත් කිරීම සම්බන්ධයෙන් ජනතාවට දුන් පොරොන්දුව කිසිසේත්ම වෙනස් නොකරන බව කිව යුතුයි. ඊට අවශ්‍ය සැලසුම් වේගයෙන් ක්‍රියාත්මක කරමින් සිටින බවත් පැවසීමට කැමැතියි. මේ පිළිබඳව ජනාධිපතිතුමා සමග මා සාකච්ඡා කළ විට ජනාධිපතිතුමා කියා සිටියේ එම කටයුතු වේගවත් කළ යුතු බවයි.
පසුගිය මාස කිහිපය තුළ එස්.එම්. මරික්කාර් මන්ත්‍රීතුමාගේ යෝජනා කිහිපයක් අප පිළිගත්තා. ඒවාත් එම සැලසුම්වලට ඇතුළත් වෙලා තිබෙනවා. මේ කුණු කන්ද ඉවත් කිරීමේ සියල්ල පරිසරයට හිත කර සහ නීතියට අනුකූල ඒවා. කුණු කන්ද ඉවත් කිරීම නිසා ප්‍රදේශයේ පරිසරයට කිසිම හානියක් හෝ පරිසර දූෂණයක් සිදුවන්නේ නැහැ. ඒවා බොරු කතා. මේ නිසා ප්‍රධාන ප්‍රශ්නය විසඳීමට රජය ක්‍රියා කරනවා. එය රජයේ වගකීමක්. අහිංසක ජනතාවගේ ජීවිත වලින් මීට වන්දි ගෙවිය යුතු නැහැ. සමහර පාර්ශ්ව සටන් පාඨ ඉදිරියට දමමින්, කොළොන්නාවේ ජනතාව බිල්ලට දෙන එක මම නම් අනුමත කරන්නේ නැහැ.
අපට තිබෙන්නේ විශේෂයෙන්ම ජනතාව ගැන බලා සහන ලබාදීමයි. විශේෂයෙන්ම මේ නිවාස නැති වුණ අයට, ඉවත් කරන අයට අලුත් නිවාස ලබාගැනීමට සාධාරණ වන්දියක් ලබාදිය යුතුයි. ඇත්ත වශයෙන්ම සෑහීමකට පත්විය යුතු විසඳුමක් ඔවුන්ට දිය යුතුයි. නැත්නම් ඔවුන්ට සිය ජීවිතය ඉදිරියට ගෙන යාමට අමාරු වෙනවා. මට ඕනෑ සෑම කෙනෙකුම සෑහීමකට පත්වන විදිහට එම ක්‍රමවේදය ඉදිරියට ගෙන යාමටයි.
විපතට පත්වූ අය ගලවා ගැනීම සඳහා අලුත් අවුරුදු නිවාඩු කාලයේ සහන සේවා කටයුතු කරගෙන ගිය සියලු දෙනාටම අපි ස්තූති වෙනවා. සම්පූර්ණ වාර්තා ලැබුණු පසු මේ ගැන සවිස්තර ප්‍රකාශයක් කිරීමට රජය බලාපොරොත්තු වෙනවා.
මීතොටමුල්ලේ විපතට පත්වූවන්ට උපරිම සහන.
මීතොටමුල්ල කසළ කන්දේ කොටසක් කඩාවැටීමෙන් විපතට පත් ජනතාවට උපරිම සහන සලසන ලෙසත්, එහිදී මුදල් පිළිබඳ කිසිදු ගැටලුවක් ඇතිකර නොගන්නා ලෙසත් ජනාධිපති මෛත්‍රීපාල සිරිසේන මහතා නිලධාරීන්ට උපදෙස් දී ඇත.
විපතට පත් පවුල් සංඛ්‍යාව හා හානි වූ දේපළ සම්බන්ධයෙන් නිසි තක්සේරුවක් කර දින පහක් ඇතුළත වාර්තාවක් තමාට ලබාදෙන්නැයි නිලධාරීන්ට උපදෙස් දී ඇති ජනාධිපතිවරයා සියලු කටයුතු ජනතාවගේ චෝදනාවට ලක් නොවන අයුරෙන් කිරීමට සැළකිලිමත් වන්නැයි දැනුම් දී ඇත.
ජනාධිපතිවරයා මෙම උපදෙස් ලබා දී ඇත්තේ විපතට පත් ජනතාවට සහන සැළසීමේ අරමුණෙන් ආපදා කළමනාකරණ අමාත්‍යංශයේදී ඊයේ (16) පෙරවරුවේ පැවැති සාකච්ඡාවකදීය.
තවදුරටත් අවදානමට ලක්ව ඇති ජනතාව එම ස්ථානවලින් ඉවත් කර ඔවුන් ආරක්ෂිත ස්ථාන කරා කඩිනමින් යොමු කරන්නැයි ද එම යොමුකිරීම් ජනතාවට අවශ්‍ය යටිතල පහසුකම් සහිතව සිදුකරන්නැයි ද ජනාධිපතිවරයා උපදෙස් දී තිබේ.
මීතොටමුල්ල වී අලෙවි මණ්ඩලයේ ගබඩා තුනක් තාවකාලිකව යොදාගැනීම ගැන මෙහිදී අවධානය යොමුවී ඇති අතර විපතට පත් ප්‍රදේශවාසීන් සෙවීමේ හා මුදාගැනීමේ ක්‍රියාන්විතයේ ප්‍රගතිය ගැන ද කරුණු ඉදිරිපත් වී තිබේ.
මරණයට පත්වූවන්ගේ අවමංගල්‍ය කටයුතු සොයා බලා ඉටුකරන ලෙස ද දින තුනකට වරක් ප්‍රගති සමාලෝචන රැස්වීමක් කැඳවීමට ද ජනාධිපතිවරයා උපදෙස් දී ඇත.
ඒ අනුව මීළඟ රැස්වීම 19 වැනිදා උදේ 8.30 ට ආපදා කළමනාකරණ අමාත්‍යංශයේදී පැවැත්වීමට නියමිතය.
අමාත්‍යවරුන්වන අනුර ප්‍රියදර්ශන යාපා, සුසිල් ප්‍රේමජයන්ත, රාජිත සේනාරත්න, පාඨලි චම්පික රණවක, විජයදාස රාජපක්ෂ, ඒ.එච්.එම් ෆවුසි, පාර්ලිමේන්තු මන්ත්‍රී එස්.එම් මරික්කාර් හා ප්‍රසංග සෝලංගආරච්චි යන මහත්වරුන් ද පොලිස්පති, ත්‍රිවිධ හමුදාපතිවරුන් ඇතුළු ආරක්ෂක අංශ ප්‍රධානීන් සහ රාජ්‍ය නිලධාරීහු පිරිසක් මෙම සාකච්ඡාවට සහභාගීවී සිටියහ.
ජොන්ස්ටන් එළියට නිකවැරටිය ඉන්දිකට.
කුරුණෑගල දිස්ත්‍රික්කයේ නිකවැරටිය ආසන සංවිධායක ධුරයෙන් පාර්ලිමේන්තු මන්ත්‍රී ජොන්ස්ටන් ප්‍රනාන්දු මහතා ඉවත් කර නිවාස හා ඉදිකිරීම් නියෝජ්‍ය ඇමැති ඉන්දික බණ්ඩාරනායක මහතා පත්කර තිබේ. පක්ෂය ප්‍රතිසංවිධාන කටයුතු අනුව පක්ෂ නායකත්වයට ඇහුම්කන් දෙන පක්ෂයට වැඩ කරන සංවිධායකවරු පත්කර ගැනීමේ වැඩපිළිවෙළට අනුව ජොන්ස්ටන් ප්‍රනාන්දු මහතා ඉවත් කර ඉන්දික බණ්ඩාරනායක මහතා පත්කිරීම සිදුකර ඇති බව එක්සත් ජනතා නිදහස් සන්ධානයේ මහලේකම් ඇමැති මහින්ද අමරවීර මහතා පැවසීය.
මේ අතර ජනාධිපතිවරයා විසින් ඊයේ සිදුකරන ලද ආසන සංවිධායක තනතුරු සංශෝධනයේ දී මධ්‍යම පළාතේ සමස්ත මාධ්‍යවේදීන්ගේ අපකීර්තියට පත්ව සිටි පොල්ගහවෙල ආසන සංවිධායක මෙන්ම වයඹ පළාත් සභාවේ සභාපති ධුරය හෙබ වූ ටිකිරිබණ්ඩා අධිකාරි මහතා ද එම සංවිධායක ධුරයෙන් ඉවත් කර ඒ වෙනුවට හිටපු ඇමැති ජයරත්න හේරත් මහතා පත් කිරීමට ජනාධිපතිවරයා පියවරගෙන තිබුණි.
ටිකිරිබණ්ඩා අධිකාරි මහතා පසුගිය වසරේ පෙබරවාරි මාසයේ පැවැති පළාත් සභා රැස්වීමක් වාර්තා කිරීමට ගිය මාධ්‍යවේදීන්ට අපහාසාත්මක ලෙස බැණවැදී පළාත් සභා රැස්වීමෙන් පලවා හැරීම නිසා වයඹ මාධ්‍යවේදීන් පළාත් සභා රැස්වීම වාර්තා කිරීම මාස 6ක් තිස්සේ වර්ජනය කර තිබිණි.
මේ අයුරින් පක්ෂයේ වැඩ නොකරන ආසන බලමණ්ඩල 18ක් සම්බන්ධයෙන් ඉදිරියේ දී තීරණ ගැනීමට නියමිතව ඇති අතර, මේ බලමණ්ඩලවල කටයුතු භාරව සිටි සංවිධායකවරුන්ගේ ක්‍රියාකලාප පිළිබඳ වසර දෙකකට අධික කාලයක් ජනාධිපති මෛත්‍රීපාල සිරිසේන මහතා බලා සිටියත් පසුගිය රජය සමයේ නම් ඔවුනට එතරම් කාලයක් නොලැබෙන බව ඊයේ (11) ශ්‍රීලනිප මූලස්ථානයේ පැවැති මාධ්‍ය හමුවක දී තරුණ පෙරමුණේ සභාපති ශාන්ත බණ්ඩාර මහතා පැවසීය.
මේ ආසන 18ට අමතරව වැඩ නොකරන අනෙකුත් සියලුම ආසනවලටත් නව සංවිධායකවරුන් පත් කරන ලෙස තමන් ඇතුළු ශ්‍රීලනිප පාක්ෂිකයන් ජනාධිපතිවරයාට යෝජනා කළ බවත් හෙතෙම කීවේය.
මේ අතර, ශ්‍රීලනිපයේ යම් සංවිධායකවරයෙක් මහනුවර පැවැත්වීමට නියමිත පක්ෂ මැයි රැලියට එක් නොවන්නේ නම් එසේ සහභාගී නොවන සියලු සංවිධායකවරු ඉවත් කර නව සංවිධායකවරු පත් කිරීමට යෝජනා කරන බව ද ශාන්ත බණ්ඩාර මහතා කීය.
ඒකාබද්ධය තුල අර්බුදයක්ද යන්න පාක්‍ෂිකයන් තුල කසුකුසුවක්.
ඒකාබද්ධ විපක්‍ෂයේ රත්නපුර දිස්ත්‍රික් පාර්ලිමෙන්තු මන්ත්‍රීනි පවිත්‍රා දේවි වන්නි ආරච්චි  මහත්මියගේ සංවිධායකත්වයෙන් පසුගිය 7දා රත්නපුරේ පැවති ශ්‍රී ලංකා පොදුජන පෙරමුණේ රත්නපුර දිස්ත්‍රික් කාර්යාලය විවෘත කිරීමේ උත්සවයට ඒකාබද්ධ විපක්‍ෂයේ රත්නපුර දිස්ත්‍රික්කයේ මන්ත්‍රීවරුන්වන ටී.රංජිත් සොයිසා ,ජානක වක්කුඹුර සහ වාසුදේව නානායක්කාර සහභාගි නොවීම කැපීපෙනෙන්නට තිබුනි.
පොදුජන පෙරමුණේ  රත්නපුර දිස්ත්‍රික් කාර්යාලය හිටපු ජනාධිපති වත්මන් පාර්ලිමෙන්තු මන්ත්‍රී මහින්ඳ රාජපක්‍ෂ මහතා අතින් විවෘත කෙරිනි.
රත්නපුර දිස්ත්‍රික්කයේ ප්‍රබල නායකයින් වන රංජිත් සොයිසා , ජානක වක්කුඹුර සහ වාසුදේව  නානායක්කාර යන මහතුන් විසින් නව පක්‍ෂ කාර්යාලය විෘත කිරීමේ අවස්ථාවට සුභපැතුම් පනිවිඩයක් පවා නො එවීම  පක්‍ෂය තුල අර්බුදයක්ද යන්න පාක්‍ෂිකයන් තුල කසුකුසුවක් පැවතිනි.
තාක්ෂණික ගිවිසුමේ අවසන් වැඩට අගමැති මෝදි හමුවෙයි.
ඉන්දියාව සහ ශ්‍රී ලංකාව අතර එළැඹීමට නියමිත තාක්ෂණික ගිවිසුමේ අවසන් කටයුතු සකස් කිරීම සඳහා අග්‍රාමාත්‍ය රනිල් වික්‍රමසිංහ මහතා මේ 25වැනි දින ඉන්දියාවේ සංචාරයක නිරත වීමට නියමිතය.
ඊට පෙර ජපානයේ සහ වියට්නාමයේ නිල සංචාරවලට එක්වන අගමැති වික්‍රමසිංහ මහතා ඉන්දියාව සංචාරයේ දී ඉන්දීය අගමැති නරේන්ද්‍ර මෝදි මහතා ඇතුළු එරට මැති ඇමතිවරුන් හමුවී ගිවිසුමට අදාළ සියලු කටයුතු අවසන් කිරීමට නියමිතය. අගමැති වික්‍රමසිංහ මහතා ඉන්දියානු සංචාරය නිම වී ආපසු පැමිණීමෙන් පසු ඉන්දිය අගමැති නරේන්ද්‍ර මෝදි මහතා මෙරට පැවැත්වෙන ජාත්‍යන්තර වෙසක් උළෙල සඳහා මෙරටට පැමිණීමට නියමිතය. 
සීමා නිර්ණයේ දෙමළ පිටපත් නොලැබීම ප්‍රජාතන්ත්‍රවාදයට හානියක්.
සීමා නිර්ණ සමාලෝචන කමිටුවේ ගැසට් නිවේදනයේ සිංහල සහ ඉංග්‍රීසි පිටපත් පමණක් මැතිවරණ කොමිෂම වෙත ලැබී ඇතැයි මැතිවරණ කොමිෂමේ සභාපති මහින්ද දේශප්‍රිය පවසයි.
ඔහු පැවසුවේ මෙතෙක් එහි දෙමළ පිටපත් ලැබී නැති බවයි.
කොමිෂමේ සභාපතිවරයා මේ බව සදහන් කලේ ගාල්ලේ පැවති උත්සවයක් අමතමින්.
පළාත් පාලන ඡන්දය කල් දැමීමට හේතු කවරේදැයි මාධ්‍යව්දීන් නැගූ ප්‍රශ්නයකට පිළිතුරු දෙමින් තවදුරටත් අදහස් දැක්වූ මැතිවරණ කොමිෂමේ සභාපති මහින්ද දේශප්‍රිය -
අපි ඕනෑම වෙලාවක පළාත් පාලන චන්දය තැබීමට සුදානම් නමුත් මුලික ප්‍රශ්නය වෙලා තියෙන්නෙ.
අපිට පළාත් පාලන අමාත්‍යාංශයෙන් ගැසට් නිවේදනය කොට්ඨාශවල සීමා මොනවා ද කියන එක අපට අවශ්‍යයි.
ඒ ඒ සභාවල සභික සංඛ්‍යාව කාන්තා නියා්ජනය සම්බන්ධ ගැසට් නිවේදනය අවශ්‍යයි.
පනතේ තිබෙන සංසෝදන අවශ්‍යයි මම දන්න විදියට පනතේ සංසෝදන තවම කැබිනට් මණ්ඩලයට ඉදිරිපත් කරලත් නැහැ අන්තර් ජාලයට ගැසට් නිවේදනය දැමීම ප්‍රමාණවත් ද කියල මම දන්නේ නැහැ.
අපිට ඇවිත් තියෙන්නේ පනතේ සිංහල - ඉංග්‍රීසි පිටපත් පමණයි.
චන්දය ප්‍රමාද වෙනවානම් එය උතුරේ ද දකුණේ ද කියා ප්‍රශ්නයක් නැහැ.
ඒක ප්‍රජාතන්ත්‍රවාදයට හානියක් යයි ද දේශප්‍රිය වැඩි දුරටත් පැවසීය.
අගමැති 'තිරසර ලංකා' ප්‍රදර්ශනයට.
අග්‍රාමාත්‍ය රනිල් වික්‍රමසිංහ මහතා කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී අද (04) දින පැවැති "තිරසර ලංකා ජාතික මංගල්‍යය" ප්‍රදර්ශනය නැරඹිමට එක්විය.
ඉන් අනතුරුව මාධ්‍ය වෙත අදහස් දැක්වූ අග්‍රාමාත්‍යවරයා,
"අද දින "ව්‍යවසාය 2017" වැඩසටහන සඳහා සහභාගීවීමට මට අවස්ථාව ලැබුණා. නමුත් මෙම ප්‍රදර්ශනයේ ප්‍රගතිය පිළිබඳ තොරතුරු දිනෙන් දින මට ලැබුණා. ඒ වගේම පසුගිය සති අන්තයේදී මෙම ප්‍රදර්ශනය නැරඹිමට විශාල සංඛ්‍යාවක් පැමිණ සිටිනවා.
"ව්‍යවසාය 2017" වැඩසටහන සඳහා තිරසර සංවර්ධන රාමුව තුළ සාර්ථකව වැඩකටයුතු සිදු කරන ව්‍යාපාරිකයින් රැසක් සහභාගී වී සිටිනවා. ඔවුන්ට මෙම ප්‍රදර්ශනයෙන් විශාල ආදායමක්ද ලැබී තිබෙනවා. අප මෙම වැඩසටහන කොළඹට පමණක් සීමා නොකර රටේ අනෙකුත් ප්‍රධාන නගරයන්හිදීත් පැවැත්විය යුතු බව මම යෝජනා කළා. එවිට මෙම ව්‍යාපාරිකයන්ට මෙන්ම ඒ ඒ ප්‍රදේශවල ව්‍යාපාරිකයින්ටත් අලෙවිය හරහා ආදායම් ලබා ගැනීමට හැකි වෙනවා.
අනෙක් කාරණය වන්නේ මෙම වැඩ සටහන තවත් සාර්ථක කර ගැනීමට නම් තව තවත් ව්‍යාප්ත කළ යුතුයි. මේ ව්‍යාපාර තුළ මීට වඩා වැඩි තරගකාරීත්වයක් ඇති කරමින් ජාත්‍යන්තර වෙළඳපොළට ද පිවිසීමට හැකි අපනයන ආර්ථිකයක් ගොඩනැගිය යුතුයි. ඒ සඳහා ව්‍යාපාරිකයින්ට අවශ්‍ය ආධාර, උපකාර, ණය පහසුකම් ලබා දීමටත් අප සාකච්ඡා කරමින් සිටිනවා. මොවුන් මේ වන විටත් ව්‍යාපාර ආරම්භ කර ඇති නිසා බැංකු ණය පහසුකම් ලබාදීමේ දී, තක්සේරු කිරීමේ කටයුතුවල දී බැංකුවලට ගැටළුවක් මතු වන්නේ නැහැ.
අප මේ වන විට සේවශක්තිෙ වැඩසටහන ආරම්භ කර තිබෙනවා. ඒ හරහා කුඩා ව්‍යාපාරිකයින් රැසකට ආධාර උපකාර කිරීම අපේ බලාපොරොත්තුවයි. අපනයන සංවර්ධන මණ්ඩලයත්, ජාත්‍යන්තර වෙළඳ කටයුතු පිළිබඳ අමාත්‍යංශයත්, අනෙකුත් අදාළ කණ්ඩායම් ද එක්කර ගනිමින් රටේ අපනයන ප්‍රමාණය දෙගුණයක් දක්වා වැඩි කිරීමට විශාල වැඩ කොටසක් සිදු කරමින් සිටිනවා.
මේ වන විට අපේ රටේ ගෙවුම් ශේෂය තිබෙන්නේ රටට අවාසි සහගත තත්ත්වයකයි. මේ සියලූ වැඩකටයුතු සඳහා අපට විදේශ විනිමය ණයට ලබා ගැනීමට සිදුව තිබෙනවා. නමුත් අපට ණය බරින් පෙළුණු ජාතියක් විය නොහැකියි. එම නිසා අපේම ව්‍යාපාරිකයින් සංවර්ධනය කරන අතර, ජී.එස්.පී. ප්ලස් බදු සහනය ලැබුණු පසු එම නිෂ්පාදන යුරෝපීය වෙළඳපොළට ගෙනයාමට අවශ්‍ය කටයුතු සලසා දීමට අපේ රජය සූදානම් බව මේ අවස්ථාවේ දී මම ප්‍රකාශ කරනවා.
අපේ රට මේ වන විට තිරසර සංවර්ධනය වෙනුවෙන් කැපවී වැඩ කරනවා. එය අද ලෝකයේ බොහෝ දෙනෙක් පිළිගත් සංකල්පයක්. නමුත් මෙම තිරසර සංවර්ධනය පිළිබඳව සියලූ දෙනා දැනුම්වත් කිරීමට හැකි වැඩසටහන් දැන් අපිට අවශ්‍යව වී තිබෙනවා. ඊට අදාළ ප්‍රතිපත්ති සකස් කළ හැක්කේ එම දැනුම්වත් කිරීම්වලින් පසුවයි. එම ප්‍රතිපත්ති සකස් කිරීම සඳහා "තිරසර සංවර්ධන සභාව" නැමැති කෙටුම්පත ගෙන ආවා. ඒ සඳහා පාර්ලිමේන්තුවේදී සියලූම පක්‍ෂවලින් අදහස් හා සංශෝධන ලබා දුන්නා. ඒ අනුව එය මැයි මාසයේ පාර්ලිමේන්තුවට නැවත ඉදිරිපත් කරනවා. ඉන් පසුව ජාතික සැලසුම් හා ප්‍රතිපත්ති අමාත්‍යංශය ඇතුළු, සියලූම දෙනා ඒකරාශී කර ගනිමින් එය ක්‍රියාත්මක කිරීමට බලාපොරොත්තු වනවා.
ඒ අනුව අපේ දේශීය ව්‍යාපාරිකයින්, අපනයන ව්‍යාපාරිකයින් බවට පත් කරමින් ලෝකයේ විශාල වෙළඳපොළට පිවිසීමට හැකි වටපිටාවක් ඇති කිරීමට ක්‍රියාකරමු යැයි මම ප්‍රකාශ කරනවා. "
මැතිවරණ ක්‍රමය සංශෝධනය පමණක් කරනවාට සුළු පක්ෂ විරුද්ධයි.
නව ව්‍යවස්ථාව මඟින් මැතිවරණ ක්‍රමයේ සංශෝධනයක් පමණක් සිදුකිරීමට සුළු පක්ෂ විරෝධය පළ කරන බව ජාතික සංවාද පිළිබඳ ඇමැති මනෝ ගනේෂන් මහතා පවසයි.
බලය බෙදීම සහ විධායක ජනාධිපතිධුරය ඉවත් කිරීම යන සංශෝධන ද නව ව්‍යවස්ථාවට ඇතුළත් විය යුතු බව ඇමැතිවරයා පෙන්වා දෙයි. එසේ නොමැතිව සිදුකරන ව්‍යවස්ථා සංශෝධනයකට සුළු පක්ෂ වල සහයෝගය නොලැබෙන බව ද මනෝ ගනේෂන් මහතා අවධාරණය කරයි. 
ශ්‍රීලනිපයේ ඇමැතිවරු ආණ්ඩුවෙන් ඉවත් වුණත් ඒකාබද්ධය එක්වන්නේ නෑ.
ආණ්ඩුව සමඟ එක්ව කටයුතු කරන ශ්‍රි ලනිප මැති ඇමතිවරු ආණ්ඩුවෙන් වෙන්වුවද ඔවුන් සමඟ එක්ව යළි කටයුතු කිරීමට ඒකාබද්ධ විපක්ෂය සූදානම් නැතැයි මහනුවර දිස්ත්‍රික් එජනිස පාර්ලිමේන්තු මන්ත්‍රී දිලුම් අමුණුගම මහතා පවසයි.
ආණ්ඩුවෙන් වෙන් වුවහොත් ඔවුන් සමඟ කටයුතු කිරීමට ඒකාබද්ධ විපක්ෂය සූදානම් බවට අවස්ථා කිහිපයක දී ඔවුන්ට ප්‍රකාශ කළ බවත් එය තව දුරටත් වලංගු ‍නොවන බවත් ඒ මහතා කීය. මහනුවර නුගවෙල පැවැති රැස්වීමක දී මන්ත්‍රීවරයා මේ බැව් පැවසීය. මෙවරද මැයි රැලිය ඒකාබද්ධ විපක්ෂය වෙනමම පවත්වන බවද ශ්‍රි ලනිප මැයි රැලියට එහි කිසිවකුත් සහභාගි නොවන බවද මන්ත්‍රීවරයා පැවසීය.
පක්ෂය පවත්වන ඕනෑම විනය පරීක්ෂණයකට මුහුණ දීමට සූදානම් යැයි ද තමන් නියෝජනය කරන කණ්ඩායම සිටිනුයේ ජන මතය සමග යැයි ද හෙතෙම කීය.
ඕනෑම පරීක්ෂණයක් පැවැත්වුවට කමක් නැතැයි ද එයට පෙර ආණ්ඩුවේ සිටින ශ්‍රි.ල.නි.ප. පිරිස්ට පරීක්ෂණ පැවැත්විය යුතු යැයිද දිලුම් අමුණුගම මහතා වැඩිදුරටත් පැවසීය
දූෂණ විමර්ශනයක් වෙන්නේ නැහැ - නිශාන්ත ශ්‍රී.
දූෂණ විමර්ශනය කිරීම් අද වනවිට එකම ජංජාලයක් බවට පත්ව ඇතැයි  ජාතික හෙළ උරුමයේ ජාතික සංවිධායක පළාත් සභා මන්ත්‍රී නිශාන්ත ශ්‍රී වර්ණසිංහ පැවසීය.
ජාතික හෙළ උරුමයේ ප්‍රධාන කාර්යාලයේ පැවැති මාධ්‍ය හමුවකට එක්වෙමින්'
ඔහු එහි දී වැඩිදුරටත් සඳහන් කළේ, අල්ලස් කොමිසමට කුමක් වී ඇතිදැයි සිතාගැනීමට නොහැකි බවයි.
පොලිස් මූල්‍ය අපරාධ කොට්ඨාසය කිසිදු වැඩක් නොකරන ස්ථානයක් බවට පත්ව ඇතැයිද වර්ණසිංහ ප්‍රකාශ කළේය.
රටවැසියා තීන්දු තීරණ ගනු ලබන්නේ පසුගිය වසර දෙකේ ක්‍රියාකාරකම් දෙස බලා බවත්, එංගලන්තයේ කැමරන්ට සිදුවූ දෙය ලංකාවේදී සිදුවීමට ඉඩ තිබෙන බවත් හෙතෙම පවසා සිටියේය. 
TNA නායකත්වයෙන් සම්බන්ධන් ඉවත් විය යුතුයි.
දෙමළ ජනතාවගේ ගැටළුවට විසඳුම් ලබාදීමට මේ වන තෙක් කටයුතු නොකිරීම හේතුවෙන් දෙමළ ජාතික සන්ධාන නායකත්වයෙන් ආර්. සම්බන්ධන් ඉවත් විය යුතු බව ඊ.පි.ආර්.එල්.එෆ් නායක සුරේෂ් ප්‍රේමචන්ද්‍රන් පවසා තිබේ.‍
සම්බන්ධන් විසින් දෙමළ ජනතාවගේ ගැටළුවලට විසඳුම් නොදී වත්මන් ආණ්ඩුවට පක්ෂග්‍රාහිව කටයුතු කරන බව ද සුරේෂ් ප්‍රේමචන්ද්‍රන්  පෙන්වා දෙයි.
ඊ.පි.ආර්.එල්.එෆ් නායක සුරේෂ් ප්‍රේමචන්ද්‍රන් මෙම අදහස් පල කලේ යාපනය ප්‍රදේශයේ පැවැති මාධ්‍ය හමුවකට එක්වෙමින්.
ඊ.පි.ආර්.එල්.එෆ්, ප්ලොට් සහ ටෙලෝ යන සංවිධාන එකතුවෙන් දෙමළ ජාතික සන්ධානය නිර්මාණය වී ඇති අතර එහි නායකයා ලෙස දැනට දීර්ඝ කාලයක සිට විපක්ෂ නායක ආර්. සම්බන්ධන් කටයුතු කරයි.
පසුගිය කාලය තුළ ද ටී.එන්.ඒ නායකත්වය සම්බන්ධයෙන් විවිධ මත පළ වූ අතර පසුව ඒවා සමථයකට පත් කර ගැනීමට පක්ෂ නායකයින් මෙන්ම සාමාජිකයින් ද පියවර ගනු ලැබිණි.
කෙසේ වෙතත් ආර්. සම්බන්ධන් පක්ෂ නායකත්වයෙන් ඉවත්විය යුතු බවට සුරේෂ් ප්‍රේමචන්ද්‍රන් සිදු කරන ප්‍රකාශ සම්බන්ධයෙන් ටෙලෝ සංවිධානය හෝ ප්ලොට් සංවිධානය මේ වන තෙක් කිසිදු ප්‍රකාශයක් සිදු කර නැත.
අපහාස අසත්‍ය ප්‍රකාශ හැන්සාඩ් වාර්තාවට නෑ.
අල්ලස් කොමිසම පිළිබඳ පාර්ලිමේන්තු විවාදය පැවති පසුගිය 22 දා අගමැතිවරයාට හා මන්ත්‍රීවරුන්ට අපහාස වන අන්දමින් ඉදිරිපත් කළ අසාධාරණ, අසත්‍ය හා පදනම් විරහිත ප්‍රකාශයන් හැන්සාඩ් වාර්තාවෙන් ඉවත්කළ බව කතානායක කරූ ජයසූරිය මහතා පාර්ලිමේන්තුවේදී ඊයේ (24) පැවසීය. පාර්ලිමේන්තුවේ ගෞරවයට හා කීර්ති නාමයට හානි වන අයුරින් හිතාමතාම පාර්ලිමේන්තු ස්ථාවර නියෝග උල්ලංඝනය කරමින් කටයුතු කර ඇති බවත් එය කනගාටුදායක තත්ත්වයක් බවත් කතානායකවරයා පැවසීය. ප්‍රජාතන්ත්‍රවාදයේ උත්තරීතර ව්‍යවස්ථාදායකයේදී මන්ත්‍රීවරුන් ආදර්ශවත් ලෙස හැසිරිය යුතු බවත් පැවසූ කතානායකවරයා මෙසේද පැවසීය.
මේ සම්බන්ධයෙන් කතානායකවරයා වැඩිදුරටත් ‍මෙ‍සේද පැවසීය.
සෑම මන්ත්‍රීවරයෙකුම ස්වකීය කථාව සාකච්ඡාවට භාජනය වෙමින් පවතින විෂයයට පමණක් සීමා කළ යුතු බවටත්, කවර මන්ත්‍රීවරයෙකු විසින් හෝ වෙන මන්ත්‍රීවරයෙකු නමින් සඳහන් නොකළ යුතු බවටත්, කවර මන්ත්‍රීවරයෙකු විසින් හෝ අන්‍ය මන්ත්‍රීවරයෙකුට අයුතු චේතනා ආරෝපණය කරමින් කතා නොකළ යුතු බවටත්, යනාදී වශයෙන් පාර්ලිමේන්තුවේ සභා ගර්භය තුළ කතා කිරීමේදී මන්ත්‍රීවරුන් විසින් පිළිපැදිය යුතු රීති පාර්ලිමේන්තුවේ ස්ථාවර නියෝගවල ඉතාමත් පැහැදිලිව සඳහන් කර තිබෙන බව මේ අවස්ථාවේදී මෙම ගරු සභාවේ සියලුම ගරු මන්ත්‍රීවරුන්ගේ අවධානයට යොමු කරනු කැමැත්තෙමි.
එහෙත්, 2017 මාර්තු මස 22 වැනි දින සභා ගර්භය තුළ මන්ත්‍රීවරුන් කිහිපදෙනෙකු විසින් මෙම උත්තරීතර සභාවේ ගෞරවයට හා කීර්තියට ඉතාමත් හානිකර අයුරින් අග්‍රාමාත්‍යතුමාට සහ වෙනත් මන්ත්‍රීවරුන්ට අසාධාරණ, අසත්‍ය සහ පදනම් විරහිත චෝදනා එල්ල කරමින් ඉතාමත් අශෝභන අයුරින් අපහාස වන ආකාරයට දිගින් දිගටම කතා කළ බව එම අවස්ථාවට අදාළ හැන්සාඩ් වාර්තා උද්ධෘත අධ්‍යයනය කිරීමෙන් අනතුරුව මා විසින් නිරීක්ෂණය කරන ලද අතර පාර්ලිමේන්තුවේ ස්ථාවර නියෝග හිතාමතාම උල්ලංඝනය කර ඇති බව ඉතාමත් කනගාටුවෙන් ප්‍රකාශ කරමි.
එවැනි ක්‍රියාවන්වල තිබෙන බරපතල බව මෙන්ම මන්ත්‍රීවරුන්ගේ ගෞරවයට හානි වීමෙන් සිදු වන අහිතකර බලපෑම පිළිබඳව දැනටමත් එම මන්ත්‍රීවරුන්ව දැනුම්වත් කළ බවද දන්වනු කැමැත්තෙමි.
ප්‍රජාතන්ත්‍රවාදයේ උත්තරීතර තෝතැන්න වන ව්‍යවස්ථාදායකය තුළදීම මන්ත්‍රීවරුන්ගේ ගෞරවනීයභාවය කෙලෙසන අන්දමින් ක්‍රියා කිරීම පාර්ලිමේන්තුවේ චිරාත් කාලයක සිට පැවත එන සම්ප්‍රදායන්, පරිචයන් සහ ස්ථාවර නියෝගවල විධිවිධානයන්ට අනුකූල නොවන බව සියලුම ගරු මන්ත්‍රීවරුන්ගේ විශේෂ අවධානය යොමු කරවීමට කැමැත්තෙමි.
කිසියම් මන්ත්‍රීවරයෙකු සම්බන්ධයෙන් විරෝධතාවයක් තිබේ නම් පාර්ලිමේන්තු සම්ප්‍රදාය සහ පාර්ලිමේන්තුවේ ස්ථාවර නියෝගවලට අනුකූලව ක්‍රියා කිරීමට හැකි බවද සඳහන් කරමි.
ආණ්ඩු පාර්ශ්වයේ සහ විරුද්ධ පාර්ශ්වයේ සියලුම මන්ත්‍රීවරුන් මේ උත්තරීතර සභා ගර්භයේදී සෑම මන්ත්‍රීවරයෙකුගේම ගෞරවය ආරක්ෂා වන අයුරින් එකිනෙකාට අයුතු ලෙස චෝදනා කිරීමෙන්, අපහාස කිරීමෙන් වැළකෙමින්, වාද විවාදවලට මනා සංයමයකින් යුතුව සහභාගි වීමට වග බලාගත යුතු බවටත්, පාර්ලිමේන්තුවේ ස්ථාවර නියෝගවල සඳහන් විධිවිධානයන්ට සහ සම්ප්‍රදායන්ට අනුකූලව මෙම උත්තරීතර සභාවේදී කටයුතු කළ යුතු බවටත්, මම අවධාරණය කරමි. 
ඉස්සර වගේම අදත් හොරු ඉන්නවා' - අර්ජුන රණතුංග.
පසුගියකාලයේ මෙන්ම අදත් රටට විනකටින පුද්ගලයින් සිටින බැවින් ඔවුන්ගෙන් රට ආරක්ෂා කරගත යුතු බව ගරු වරාය සහ නාවික අමාත්‍ය අර්ජුන රණතුංග මැතිතුමා පවසයි. එතුමා මේ බව පැවසූයේ අද (24) පෙරවරුවේ ශ්‍රී ලංකා වරාය අධිකාරියේ ආරක්ෂක නිලධාරීන්ගේ විසිර යෑමේ උත්සවයට එක්වෙමිනි. මෙම උත්සවය මහපොළ වරාය සහ සමුද්‍රීය විද්‍යායතනයෙහි දී පැවැත්විණි. එහිදී  අමාත්‍යවරයා වැඩිදුරටත් පෙන්වා දුන්නේ අනාගත පරපුර වෙත යහපත් හෙටක් උරුම කරදීමට නම් පළමුවෙන් තමා සේවය කරන ආයතනයේදී අවංකව කටයුතු කළ යුතු බවයි. මෙම අවස්ථාවට වරාය සහ නාවික අමාත්‍යාංශයේ ලේකම් එල්.පී. ජයම්පති මැතිතුමා ඇතුළු ශ්‍රී ලංකා වරාය අධිකාරියේ මහත්ම මහත්මීන් රැසක් එක්වූහ.
“වරාය සුරකිනවා, වරාය ආරක්ෂා කරනවා කියන සමහර වෘත්තීය සමිති නායකයෝ තරම් හොරු මේ වරායේ තවත් නැති තරම්. ඒ වගේම වරාය ඇතුළට එන පිරිසිදු මනුස්සයා මාසයක් ඇතුළත වරායෙන් එළියට යන්නේ දූෂිත පුද්ගලයෙක් බවට පත්වෙලා යැයි කියන මතයක් පසුගියකාලයේ තිබුණා. නමුත් මේ සියල්ලම වෙනස් කරන්න අද අපේ කළමනාකාරිත්වයට හැකි වී තිබෙනවා. අද වන විට වරාය ගැන තිබූ වැරදි චිත්‍ර‍ය නිවැරදි තත්ත්වයකට පත් කර තිබෙනවා. මම කියන්නේ නැහැ අපි සියයට සීයක් සාර්ථක වුණා කියලා. නමුන් අපි මේ වනවිට වරායේ හොරකම් බොහෝමයක් නතර කරලා තියෙනවා. මගේ ජීවිතේ ලබපු විශේෂ ජයග්‍ර‍හණයක් ඒක. ඇත්තටම වරායේ පමණක් නෙවෙයි රටේ වුණත්, ආණ්ඩුවක වුණත් එවැනි වෙනසක් කරන්න නම් මූලිකවම හොරකම නවත්වන්න අවශ්‍යයයි.  මම කියන්නේ නැහැ ඉස්සර පමණයි හොරු හිටියේ කියලා. අදත් හොරු ඉන්නවා. එදා හිටපු හොරු අදත් ඉන්නවා. අපි ඒ අයට විරුද්ධව කෙලින් හිටගන්න ක්‍ර‍මවේදයක් ඇති කළ යුතුයි. නැත්නම් කවදාවත් අපිට මේ රට හදාගන්න වෙන්නේ නැහැ. අපි දරුවන්ට ඉතිරි කරලා යන්නේ හොරකමින් පිරුණු රටක්ද කියන එක ගැන අපි කල්පනා කළ යුතුයි. අද වනවිට මේ වරාය රැකගැනීමේ දැවැන්ත ව්‍යාපාරයක් අපිට කරන්න සිදුවෙලා තියෙනවා. වරාය ආරක්ෂා කරන්න සිදුවෙලා තියෙන්නේ වරාය අමාත්‍යාංශයේ අයට පමණක් නෙවෙයි. මේ රටේ හැමදෙනාටම අද වරාය ආරක්ෂා කරගන්න සිදුවෙලා තියෙනවා. වරාය රැකගැනීමට වරාය අධිකාරිය, අමාත්‍යාංශය හැටියට අපේම ශ්‍රී ලාංකිකකයන් සමඟ ගහ මරාගන්න ඕනද කියලත් සමහර වෙලාවට අපි කල්පනා කරනවා.....” යැයිද අර්ජුන රණතුංග අමාත්‍යවරයා එහිදී පැවසීය. 
පුංචි ඡන්දය කොට්ඨාස-අනුපාත ක්‍රමයට පමණයි.
පළාත් පාලන මැතිවරණය පැවැත්වීම සඳහා කොට්ඨාස හා අනුපාත ක්‍රමය 2013 ජනවාරි මස 1 දින බලාත්මක කිරීම නිසා එම මැතිවරණය අනිවාර්යයෙන්ම පැවැත්විය යුත්තේ කොට්ඨාස හා අනුපාත ක්‍රමය යටතේ බව මැතිවරණ කොමිෂන් සභාවේ සභාපති මහින්ද දේශප්‍රිය මහතා පවසයි.
මේ නිසා ඡන්දය පැවැත්විය යුත්තේ කොට්ඨාස මොනවාද, සභිකයන් ප්‍රමාණය කීයද යන්න නිවැරැදිව දැනගෙන බවත් කොට්ඨාස සංඛ්‍යාව තීරණය කිරීමේ මුල් ගැසට් නිවේදනය සමාලෝචනය කිරීමේ ගැසට් නිවේදනය පසුගිය පෙබරවාරී මස 17 දින නිකුත්ව තිබෙන බවත් ඒ මහතා කීය.
සභික සංඛ්‍යාව පිළිබඳ ගැසට් නිවේදනය ඇමැතිවරයා නිකුත් කරීමට නියමිත බවත් කාන්තා නියෝජනය කීයද, කොට්ටාස කීයද, පරාජික අපේක්ෂකයන් කීයද යන්න පිළිබඳව නිවැරැදිව ප්‍රකාශයට පත්කරන තුරු නාම යෝජනා කැඳවිය නොහැකි බවත් දේශප්‍රිය මහතා කීවේය.
මහනුවර බදුඋද්දීන් මහමුද් බාලිකා විදුහලේ ශිෂ්‍යය පාර්ලිමේන්තුව පසුගිය දා එම විද්‍යාලයේ දී පැවැති අවස්ථාවේ සිසුන්ගේ ප්‍රශ්නවලට පිළිතුරු සපයමින් මැතිවරණ කොමිෂන් සභාවේ සභාපතිවරයා මේ බව ප්‍රකාශ කළේය.
මඩකළපුව දිස්ත්‍රික්කයේ නගර සභා ඇතුළු පළාත් පාලන ආයතන 9 නිල කාලය අවසන් වූයේ 2013 මාර්තු මස බවත් එම වසරේ ජනවාරී මස සිට කොට්ඨාස හා අනුපාත ක්‍රමය බලාත්මකවූ නිසා එම ආයතනවල මැතිවරණය වසර 4ක් තිස්සේ පැවැත්වීමට නොහැකිවී තිබෙන බවත් හෙතෙම අවධාරණය කළේය.
පළාත් පාලන මැතිරණය වසර දෙකක් තිස්සේ ප්‍රමාද වෙමින් තිබෙන බව පැවසුවත් මඩකළපුවේ පළාත් පාලන ආයතනවල වසර 4ක් තිස්සේ මැතිවරණය පවත්වා නොමැති බවත් ‍ඒ මහතා කීවේය. 
ටොරෙන්ටෝව යාපනයට අත දීමට සැරසේ.
යාපනය දිස්ත්‍රික්කයේ ඉඩම් සංවර්ධනය, අධ්‍යාපනය නගා සිටුවීම, සෞඛ්‍ය පහසුකම් වැඩිදියුණු කිරීම ඇතුළු තවත් සංවර්ධන කටයුතු රැසක් වෙනුවෙන් ආධාර සැපයීමට කැනඩාවේ ටොරෙන්ටෝ නගර සභාව ඉදිරිපත්ව සිටියි.
යාපනය දිස්ත්‍රික්කය සංවර්ධනයට අවශ්‍ය තාක්ෂණික උපදෙස් ඇතුළු මූල්‍ය පහසුකම් ලබාදීම සඳහා කැනඩාවේ ටොරෙන්ටෝ නගර සභාව සමග ගිවිසුමකට අත්සන් තැබීම අද යාපනය පුස්තකාල ශ්‍රවණාගාරයේ දී සිදු විය.
උත්සව අවස්ථාවට ටොරෙන්ටෝ නගරාධිපති ජෝන් ටෝරී සහ උතුරු පළාත් ප්‍රධාන අමාත්‍ය සී.වී.විග්නේස්වරන් ඇතුළු පිරිසක් සහභාගී වී සිටියහ.
උතුරු පළාත් ප්‍රධාන අමාත්‍යවරයා කියා සිටියේ අත්සන් තබන ලද ගිවිසුමේ නිශ්චිත ආධාර මුදල් ප්‍රමාණයක් සටහන් කොට නොමැති නමුත් සංවර්ධන ව්‍යාපෘතිය වෙනුවෙන් අවශ්‍ය අරමුදල් ප්‍රමාණය පසුව තීරණය කෙරෙන බවයි.
ගිවිසුම අත්සන් තැබීමට පෙර මුලතිව් මුල්ලිවයික්කාල් පළාතේ සංචාරය කළ ටොරෙන්ටෝ නගරාධිපතිවරයා ඇතුළු පිරිස යුද්ධයේ දී මියගිය පිරිස ස්මරණය කිරීමට ද සහභාගී විය.
අනතුරුව මුලතිව් කේපාපිලව් පළාතේ අඛණ්ඩ විරෝධතාවක නිරතව සිටි පිරිස හමු වූ ටොරෙන්ටෝ නගරාධිපතිවරයා ඔවුන්ගේ ඉඩම් අහිමිවීම සම්බන්ධයෙන් ඉදිරිපත් වූ දුක්ගැනවිල්ලට සවන් දුන් බව ද උතුරු පළාත් ප්‍රධාන අමාත්‍යවරයා පැවසීය.
එජාපයේ සියලු මන්ත්‍රීවරු සතියට එක් දිනක් පූර්ණ කාලීන දේශපාලනයේ.
එක්සත් ජාතික පක්ෂයේ සියලුම මැති ඇමතිවරුන් හා පාර්ලිමේන්තු මන්ත්‍රීවරුන් සතියට එක් දිනක් පූර්ණ කාලීන දේශපාලන කටයුතුවල යෙදිය යුතු බවට අග්‍රාමාත්‍ය රනිල් වික්‍රමසිංහ මහතා උපදෙස් දී තිබේමේ අනුව එක්සත් ජාතික පක්ෂ කැබිනට් ඇමතිවරු, නියෝජ්‍ය ඇමතිවරු හා පාර්ලිමේන්තු මන්ත්‍රීවරු අනිවාර්යෙන්ම සතියකට එක් දිනක් තම මැතිවරණ කොට්ඨාසවල රැඳී සිටිමින් පක්ෂ දේශපාලන කටයුතුවල නිරතවීමට නියමිතය.
එක්සත් ජාතික පක්ෂය මැයි මාසයේ සිට ආරම්භ කරන දේශපාලන ව්‍යාපාරයට අවශ්‍ය පදනම සකස් කිරීම සඳහා අග්‍රාමාත්‍යවරයා මේ උපදෙස් නිකුත් කර ඇති අතර සිංහල අලුත් අවුරුද්ද අවසන්වීමත් සමඟ මේ උපදෙස් අනුව එක්සත් ජාතික පක්ෂ මැති ඇමතිවරු තම දේශපාලන කටයුතු ආරම්භ කිරීමට නියමිතය. 
'කම්බ හොරු ටික වීරයෝ වගේ ඉන්නවා' - මරික්කාර්.
දැන්කම්බ හොරු ටික වීරයෝ වගේ ඉන්නවා, හොද මිනිස්සු ටික හොරා වගේ ඉන්නවා යැයි පාර්ලිමේන්තු මන්ත්‍රී එස්.එම්.මරික්කාර් මහතා පස්වසයි.
ඔහු මෙම අදහස් පළ කරන ලද්දේ ප්‍රංශයේ පැරිස් නුවර එක්සත් ජාතික පක්ෂ සංවිධානයේ වාර්ෂික සම්මේලනය අමතමින් ය.
එහිදී අදහස් දැක්වූ ඒ මහතා,
"මේ යහපාලනය වෙනුවෙන් ,හොරුන්ට දඩුවම් කිරීම,දූෂිත ආර්ථිකය ගොඩ නැගීම, තරුණ තරුණියන්ගේ අනාගතය ගොඩ නැගීම,සංවර්ධිත ශ්‍රී ලංකාවක්, යුක්තියේ ආධිපත්‍ය රජ කිරීම වෙනුවෙන් ජනතාව මෙම ආණ්ඩුව බලයට පත් කලා. අද ජනතාවට ප්‍රශ්නාර්ථයක්  එනවා මේ දෙවල් ඉටු වෙලාද කියලා. නමුත් මේක ආණ්ඩුවේ වරද. වසර 5 ක සැලැස්මක් ඇතිව වැඩ කරන විට අපි පියවරෙන් පියවර ලබා ගන්නා ජයග්‍රහණ තියෙනවා. මේ එකක්වත් රජය අලෙවි කරන්නේ නෑ.
ජනතාවට තියෙන විශාලම ප්‍රශ්නය තමයි කෝ මේ හොරු ටික ඇතුලත ගියේ නෑනේ කියන එක. ඉස්සර ගම්වල නම් හොරකම් කියලා අහුවුනාම හොරා එලියට බහින්නේ නෑ ලැජ්ජාවටම. නමුත් දැන් හොරා පාර දිගේ යන්නේ ඌ හොද එකා අපි හොර වගේ. අද මට හිතෙනවා ප්‍රජාත්‍රන්ත්‍රවාදය නිදහස  වැඩියිදෝ කියලා. මේ නිසා හොරුන්ට ඉක්මනට ඇප ලැබෙනවා. කම්බ හොරු ටික වීරයෝ වගේ ඉන්නවා, හොද මිනිස්සු ටික හොරා වගේ ඉන්නවා,හැමදාම උද්ඝෝෂණ වැඩ වර්ජන තියෙනවා, මාධ්‍ය ඔක්කොම වගේ ආණ්ඩුව විචේචනය කරනවා. මගේ විශ්වාසයක් තියෙනවා මේ රටේ අහිංසක ජනතාවගේ බදු මුදල් හොරා කෑවා නම් ඒවා මොන විදිහකට හරි අහුවෙන්න ඕනේ. ඒ නිසා පැටලිලා තියෙන නූල් බෝලය එක මොහොතකදී අහුවෙනකම් තමයි මේ ප්‍රශ්නය තියෙන්නේ. ස්වභාවික යුක්තිය ධර්මය ගැන අපි විශ්වාස කරනවා අපි.ඒ නිසා මේ නූල් බෝලයේ එක් කෙලවරක් හරි අහු වුනොත් ලිහා ගෙන යනවා අනික් කෙලවරට එනොකොට ප්‍රශ්න සියල්ලම විසදිලා තියෙයි. නීතිපති දෙපාර්තමේන්තුවේ දූවිලි වලට යටවෙලා තියෙන මේ ෆයිල් ටික ඉතාමත් ඉක්මනින් අරගෙන විශේෂ අධිකරණයක් පිහිටුවලා හරි මේ නඩු විසදන්න අවශ්‍ය කටයුතු කරන්න විශේෂ යෝජනාවක් පාර්ලිමේන්තුවට ගෙන ආ යුතුයි. අන්න එතකොට හොරු ඇල්ලීම හා දඩුවම් කිරීම සම්බන්ධව ආණ්ඩුවට විචේනය කරපු අයට සතුටු වෙන්න පුළුවන්."
විශ්වාසභංග මෙහෙයුම්කරුගේ පුටුව කඩාගෙන වැටෙයි.
වයඹ ආණ්ඩුකාර අමරා පියසීලී රත්නායක මහත්මියට එරෙහිව වයඹ පළාත් සභාවේ ආණ්ඩු පක්ෂය විසින් විශ්වාසභංග යෝජනාවක් ඉදිරිපත් කිරීමට නියමිතව තිබූ පසුගිය 07 වැනිදා, ආණ්ඩු පක්ෂ මන්ත්‍රි සුමිත් රාජපක්ෂ වාඩි වී සිටි පුටුව කැඩී මන්ත්‍රීවරයා බිම ඇදගෙන වැටීම එදින කාගෙත් අවධානයට යොමු වූ සුවිශේෂි සිදුවීමක් විය.
බිම ඇදගෙන වැටුණු මන්ත්‍රිවරයාට අත දී නැගිට්ටුවීමට ආණ්ඩු පක්ෂයේ අනෙකුත් මන්ත්‍රීවරුන් වහා කටයුතු කළ අතර අනතුරින් මන්ත්‍රිවරයාට තුවාල සිදුවී නොතිබිණි.
සුවිශේෂි සිදුවීම වන්නේ ආණ්ඩුකාර අමරා පියසීලී රත්නායක මහත්මියට එරෙහි විශ්වාසභංග යෝජනාවක් ගෙනඒමට දැඩි පරිශ්‍රමයකින් කටයුතු කළ මන්ත්‍රීවරයා මෙන්ම එම යෝජනාව එදින සභාවට ඉදිරිපත් කිරීමට නියමිතව සිටියේද සුමිත් රාජපක්ෂ වීමය.
කොළඹ බුද්ධි මෙහෙයුම් කළේ ගෝඨාභය - ෆොන්සේකා.
මුදා සාමාජිකයන් කිහිපදෙනෙකු අත්අඩංගුවට ගත් පමණින් හමුදාව හෝ හමුදාවේ බුද්ධි අංශ කඩා නොවැටෙන බව හිටපු හමුදාපති, අමාත්‍ය සරත් ෆොන්සේකා පවසයි.
ඔහු මේ බව පැවසුවේ අද කොළඹදී මාධ්‍ය හමුවක් අමතමින්.
හමුදාවේ බුද්ධි අංශ සාමාජිකයන් අත්අඩංගුවට ගැනීම විවේචනය කරමින් ඒකාබද්ධ විපක්ෂයේ සහ ආණ්ඩු පක්ෂයේ ඇතැම් කණ්ඩායම් කළ ප්‍රකාශවලට ප්‍රතිචාර දක්වමින් ඔහු ඒ පිළිබදව සදහන් කලේය .
ජනාධිපතිවරයා මෙන්ම හමුදාවේ සියළු සාමාජිකයන්ද රටේ නීතියට යටත් බව පැවසූ අමාත්‍ය සරත් ෆොන්සේකා, එයට පිටුපෑමට කිසිවෙකුටත් නොහැකි බව ද ඔහු එහි දී පෙන්වා දුන්නේය.
තමා හමුදාපති ධුරය දැරූ අවස්ථාවේ කොළඹ බුද්ධි මෙහෙයුම් සිදු කළේ ගෝඨාභය රාජපක්ෂ බවත් ඔහු වැඩිදුරටත් පැවසීය.
වයඹ ආණ්ඩුකාරවරියට එරෙහි විශ්වාසභංගය කල් යයි.
ආණ්ඩුකාරවරිය සමග කටයුතු කිරීමේදී මතු වී තිබෙන ගැටලු පිළිබදව තමන් දිවයිනට පැමිණි වහාම විසදුමක් ලබාදෙන බවට ඉන්දුනීසියාවේ නිල සංචාරයක යෙදී සිටින ජනාධිපති මෛත්‍රීපාල සිරිසේන මහතා විසින් ලබා දුන් පොරොන්දුවකට අනුව වයඹ ආණ්ඩුකාර අමරා පියසීලී රත්නායක මහත්මිය එරෙහිව වයඹ පළාත් සභාවේ ආණ්ඩු පක්ෂය විසින් ගෙනඒමට නියමිතව තිබූ විශ්වාසභංග යෝජනාව ඉදිරිපත් කිරීම ඉදිරි දිනයකට කල්දමන බව වයඹ ප්‍රධාන අමාත්‍ය ධර්මසිරි දසනායක මහතා අද (07 දා) වයඹ පළාත් සභාවේදී පැවසීය.
අද පෙරවරු 9.30 ට පමණ වයඹ පළාත් සභාව රැස් වූ අතර සභාවේ කටයුතු සාමාන්‍ය පරිදි සිදුකිරීමෙන් අනතුරුව පෙරවරු 11.05 ට පමණ තේ විවේකය සදහා සභාව කල්තබනු ලැබීය. තේ පානයෙන් පසුව වයඹ පළාත් සභාවේ සභාපති නිල කාමරයේදී ආණ්ඩු පක්ෂ මන්ත්‍රීවරුන්ගේ හදිසි කණ්ඩායම් රැස්වීමක් කැදවා තිබූ අතර විශ්වාසභංග යෝජනාව ඉදිරිපත් කිරීම පිළිබදව මන්ත්‍රීවරුන් එහිදී දීර්ඝ වශයෙන් සාකච්ඡා කර තිබේ. ආණ්ඩු පක්ෂයේ මන්ත්‍රිවරුන් වැඩිදෙනෙකු විසින් විශ්වාසභංග යෝජනාව ගෙන ආ යුතු බවට අදහස් දක්වා ඇති අතර ජනාධිපතිවරයා විසින් ලබා දී ඇති පොරොන්දුව මත එය මේ අවස්ථාවේදී ඉදිරිපත් නොකළ යුතු බවට තවත් මන්ත්‍රිවරුන් කිහිපදෙනෙකු එහිදී ප්‍රකාශ කර තිබේ. පැයකට වැඩි කාලයක් තිස්සේ මේ සාකච්ඡාව පැවැත්වීම හේතුවෙන් වයඹ පළාත් සභාවේ කටයුතුද පැය දෙකක පමණ කාලයක් තිස්සේ නැවැතී තිබූ අතර අතර විපක්ෂයේ මන්ත්‍රීවරුන් පමණක් සභා ගැබෙහි අසුන් ගෙන සිටින අයුරු දැකගත හැකිවිය. 
පස්වරු 1.05 ට පමණ වයඹ පළාත් සභාවේ සභාපති ටිකිරි බණ්ඩා මහතා මූලසනාරෑඪවීමත් සමග සභාවේ කටයුතු යළි ආරම්භ විය. එහිදී සභාපතිවරයා විසින් හදිසි සහ අත්‍යවශ්‍ය ඉදිරිපත් කිරීම් යටතේ වයඹ පළාත් සභා මන්ත්‍රි සුමිත් රාජපක්ෂ මහතාගේ නම නිවේදනය කළ අතර ඒ සමග නැගී සිටි වයඹ ප්‍රධාන අමාත්‍ය ධර්මසිරි දසනායක මහතා අදහස් දක්වන්නට විය. සුමිත් රාජපක්ෂ මහතා විසින් ඉදිරිපත් කිරීමට නියමිතව ඇත්තේ වයඹ ආණ්ඩුකාර අමරා පියසීලී රත්නායක මහත්මිය එරෙහිව වයඹ පළාත් සභාවේ ආණ්ඩු පක්ෂය විසින් ගෙනඒමට නියමිතව තිබූ විශ්වාසභංග යෝජනාව බව ප්‍රධාන අමාත්‍යවරයා එහිදී පැවසීය. ආණ්ඩුකාරවරිය විසින් එම ධුරයේ කටයුතු කරමින් සිටින ආකාරය පළාත් සභා ක්‍රමවේදයට නොගැලපෙන බැවින් ඊට එරෙහිව යෝජනාවක් සම්මත කර ජනාධිපතිවරයා වෙත යැවීම තම අරමුණ වූ බව හෙතෙම වැඩිදුරටත් පැවසීය. නමුත් ඊයේ උදෑසන විසින් ඉන්දුනිසීයාවේ සිට තමා ඇමැතූ ජනාධිපතිවරයා අදාල ගැටලුව පිළිබද සාකච්ඡා කර විසදුමක්  ලබාදෙන බවට පොරාන්දු වූ බවද හෙටතම පැවසීය. එම පොරොන්දුවට අනුව ජනාධිපතිතුමා කෙදිනක හෝ ලංකාවට පැමිණ තම ගැටලුව නිරාකරණය කර දෙන තෙක් ආණ්ඩුකාරවරියට එරෙහි විශ්වාසභංග යෝජනාව ඉදිරිපත් කිරීම කල්දැමීමට ආණ්ඩු පක්ෂ මන්ත්‍රීවරුන් තීරණය කළ බවද හෙතෙම පැවසීය.
වයඹ ආණ්ඩුකාරවරියට එරෙහි විශ්වාසභංගයක්.
වයඹ ආණ්ඩුකාර අමරා පියසීලී රත්නායක විසින් ආණ්ඩුක‍්‍රම ව්‍යවස්ථාව චේතනාන්විතව උල්ලංඝණය කර ඇති බැවින් ඇය එම ධූරයෙන් ඉවත්කළ යුතු බව ජනාධිපතිවරයා වෙත යෝජනා කරමින් ආණ්ඩු පක්ෂය විසින් ඉදිරිපත් කරනු ලබන විශ්වාසභංග යෝජනාවක් හෙට පැවැත්වෙන වයඹ පළාත් සභා රැස්වීමේදී විවාදයට ගැනීමට නියමිත බව වාර්තා වෙයි.
පළාත් අධ්‍යාපන අධ්‍යක්ෂ ධූරයට අයෙකු පත්කිරීම සදහා රේඛීය අමාත්‍යංශය විසින් අනුගමනය කිරීමට යන ක‍්‍රියාදාමය අනුමත කිරීම සහ සම්මුඛ පරීක්ෂණ මණ්ඩලයක් සදහා ආණ්ඩුකාරවරිය විසින් පළාත් සභා නියෝජිතයෙකු නම් කර යැවීම, අදාළ පත්කිරීම පිළිබද පළාත් සභාවේ ආණ්ඩු පක්ෂයට කිසිදු දැනුම්දීමක් නොකර විපක්ෂය පමණක් දැනුවත් කිරීමට කටයුතු කිරීමෙන් පක්ෂග‍්‍රාහි ලෙස කටයුතු කිරීම, වයඹ පළාත් රාජ්‍ය සේවා කොමිසමේ සභාපතිවරයා ලෙස එක්සත් ජාතික පක්ෂයට සම්බන්ධකම් ඇති අයෙකු පත්කිරීම යන චෝදනාවන් ආණ්ඩුකාරවරියට එරෙහි විශ්වාසභංග යෝජනාවට අදාලව ආණ්ඩු පක්ෂයේ මන්ත‍්‍රීවරුන් විසින් අද සභා රැස්වීමට ඉදිරිපත් කරනු ඇතැයිද බව දිනමිණ වෙත වැඩිදුරටත් වාර්තා වෙයි.
මේ පිළිබදව කළ විමසීමකදී අද දිනයේදී එවැනි යෝජනාවක් ගෙන ඒමට ආණ්ඩු පක්ෂ මන්ත‍්‍රීවරුන් සූදානමින් සිටින බව වයඹ පළාත් සභාවේ ආණ්ඩු පක්ෂ මන්ත‍්‍රී සුමිත් රාජපක්ෂ සනථ කළේය.
ශ‍්‍රී ලංකා ආණ්ඩුක‍්‍රම ව්‍යවස්ථාවේ 154 (ආ) 4 (ආ) වැනි වගන්තියට අනුව ඉදිරිපත්කරන මෙම යෝජනාව විවාද කිරීම පසුගියදා රැස්වූ සභා කටයුතු කාරක සභාවේදී කාලය පවා වෙන්කර ඇති බව ද හෙතෙම සදහන් කලේය.
අදාල යෝජනාව සම්මත කිරීම සදහා අවශ්‍ය කරන ප‍්‍රමාණයටත් වඩා මන්ත‍්‍රීවරුන් ප‍්‍රමාණයක් ආණ්ඩු පක්ෂය නියෝජනය කරන බැවින් මෙම යෝජනාව පහසුවෙන් සම්මත කරගැනීමට හැකිවනු ඇති බව ද රාජපක්ෂ වැඩිදුරටත් පැවසීය.
වයඹ පළාත් සභා සංකීර්ණයේ දී හෙට පෙරවරු 09.30 ට වයඹ පළාත් සභාව රැස්වීමට නියමිතය.
ඕනෑම ජන්දයකට මම සූදානම් - මැ.කො.
කුමන ආකාරයකින් ගින්නක් ඇතිවුවද ඒවා නිවා දැමීමට ගිනි නිවන හමුදාව කුමන සූදානමනමින් සිටින්නා සේ කුමනාකාරයේ මැතිවරණයක් පැමිණියද මැතිවරණ කොමිෂන් සභාව මැතිවරණ ඒවා පැවැත්වීමට සූදානමින් සිටින බව මැතිවරණ කොමිසමේ සභාපති මහින්ද දේශප්‍රිය පවසයි.
ඔහු මේ අදහස් පැවසුවේ අද ගාල්ල දිස්ත්‍රික් ලේකම් කාර්යාලයේදී පැවති රැස්වීමකට සහභාගී වීමෙන් පසුව මාධ්‍යවේදීන් නැගූ ප්‍රශ්නයකට පිළිතුරු දෙමිනි.
මෙහිදී වැඩිදුරටත් අදහස් දැක්වූ මැතිවරණ කොමිසමේ සභාපතිවරයා - 
මගෙන් ඇහුවොත් මාළුයි, බතුයි, පොල් සම්බලුයි කනවද.. එහෙම නැත්නම් පොල් සම්බලුයි, මාළුයි, බතුයි කනවාද කියලා දෙකම එක නිසා මම ඔය දෙකටම කැමතියි කියනවා.
මැතිවරණ කොමිෂන් සභාවට ජනමත විචාරණයයි, පළාත් පාලන ඡන්දෙයි, පළාත් සභා ඡන්දෙයි, පාර්ලිමේන්තු මැතිවරණයයි, ජනාධිපති වරණයයි පහම එකයි.
ඒක අපේ රස්සාවේ කොටසක්. මම කියනවා අපි ගිනි නිවන හමුදාව වගේ කියලා. ගිනි නිවන හමුදාව ගින්නක් ආවොත් ගින්න පෙට්‍රොල් වලින් හැදිච්ච එකක්ද, ලී පිච්චිලා හැදිච්ච එකක්ද, භූමිතෙල් වලින් හැදිච්ච එකක්ද, දර පිච්චිලා හැදිච්ච එකක්ද රෙදි පිච්චිලා හැදිච්ච එකක්ද කියලා නැහැ. 
ගින්න නිවන්න ලෑස්තියි. අපිත් ඒ වගේ කුමන අවස්ථාවක ඡන්දය ආවත් තියන්න පුළුවන්. අපි සූදානම්.යැයිද මැතිවරණ කොමිසමේ සභාපති මහින්ද දේශප්‍රිය මහතා වැඩිදුරටත් පැවසීය.
හොරුන්ගෙන්-ජාතිවාදීන්ගෙන් තොර සන්ධානයක් හදනවා.
විමල් වීරවංශ මහතාගේ පක්ෂය සන්ධානයේ සාමාජික පක්ෂයක් හෝ සන්ධානය සමඟ ගිවිසුම් ගත නොවූ නිකම් නමට පමණක් ඇති පක්ෂයක් බවත් එහෙම පක්ෂ කිහිපයක් තිබෙන බවත් කියා සිටි එක්සත් ජනතා නිදහස් සංධානයේ මහ ලේකම් ඇමැති මහින්ද අමරවීර මහතා වීරවංශ මහතා පාර්ලිමේන්තුවේ දී කළ ඉල්ලීමට ඉතා ඉක්මණින් අවශ්‍ය පියවර ගන්නා බවත් පැවැසීය.
වංචා හා දූෂණවලට සම්බන්ධ පිරිස්වලින් තොර, ජාතිවාදී කණ්ඩායම්වලින් තොර පක්ෂයක් බවට එක්සත් ජනතා නිදහස් සන්ධානය පත් කිරීමට තමන් කැමති බව ද ඇමතිවරයා කීය. මහින්ද අමරවීර මහතා එසේ කීවේ වවුනියාව මාමඩුව ප්‍රදේශයේ මිරිදිය ධීවරයන් පිරිසකට ඔරු හා ධීවර ආම්පන්න බෙදාදීමේ වැඩසටහනකට එක්වීමෙන් පසු මාධ්‍යවේදීන් නැඟූ ප්‍රශ්නවලට පිළිතුරු දෙමිනි. 
ජනමත විචාරණයක දී බහුතර කැමැත්ත හිමිවනතුරු නව ව්‍යවස්ථාව ක්‍රියාත්මක කරන්නේ නැහැ.
පාර්ලිමේන්තුවේ තුනෙන් දෙකක බලයක් ඇතිව නව ව්‍යවස්ථාව සම්මත කළත් ජනමත විචාරණයකට ගොස් බහුතර කැමැත්ත ඊට හිමිවන තුරු එය ක්‍රියාත්මක කිරීමට රජය කිසිවිටකත් කටයුතු නොකරන බව පාර්ලිමේන්තුවේ සභානායක, උසස් අධ්‍යාපන හා මහමාර්ග ඇමැති ලක්ෂ්මන් කිරිඇල්ල මහතා පවසයි.
පළාත් සභා මෙරටට හඳුන්වා දීමේදී මහජන මතය නොවිමසීම හේතුවෙන් රටේ විශාල කැළඹීමක් ඇතිවූ බවත් ජනතාවාදී ආණ්ඩුවක් ලෙස වත්මන් ආණ්ඩුව මහජන මතයට පිටින් කිසිවක් සිදු නොකරන බවත් ඒ මහතා කීය.
ලේවැල්ල ප්‍රදේශයේදී පෙරේදා (25) පැවැති උත්සවයකදී ඇමැතිවරයා මේ බව ප්‍රකාශ කළේය.
පාර්ලිමේන්තුවේ තුනෙන් දෙකක බලය පාවිච්චි කර ජනතාව ඉදිරියට නොගොස් ව්‍යවස්ථාව ගෙන ඒමට ආණ්ඩුවට හැකියාව ඇතත් ජනතාවගේ කැමැත්තක් නොමැතිව ව්‍යවස්ථාවක් ගෙන ඒමෙන් ඵලක් නොමැති බවත් ජනතා මතය නොවිමසා පාර්ලිමේන්තු බලය පාවිච්චි කරන්නට ආණ්ඩුව අපේක්ෂා නොකරන බවත් හෙතෙම අවධාරණය කළේය.
පාර්ලිමේන්තුව නියෝජනය කරන සියලු පක්ෂවල සහභාගීත්වය ඇතිව නව ව්‍යවස්ථාව සකස් කිරීම පිණිස මෙහෙයුම් කමිටුව සකස් කළ බවත් සියලු ජාතීන් සමඟ එකට එකතුවී රට ඉදිරියට ගෙනයෑමට පසුබිම සැකසෙන ව්‍යවස්ථාවක් රටට හඳුන්වා දීම රජයේ අරමුණ බවත් ඇමැතිවරයා කීය.
ශ්‍රී ලංකාව නිදහස ලබන විට ආර්ථික අතින් පසු පසින් සිටි සිංගප්පූරුව, මැලේසියාව වැනි රටවල් පෙරට ගියේ සියලු ජාතීන් එක්ව රට ගැන සිතා ක්‍රියාකළ නිසා බවත් අප ජාතී, ආගම් පෙරට දමා දේශපාලනය කරන්නට යෑමෙන් රට දිනෙන් දින පසුපසට තල්ලුවී ගිය බවත් කී ඒ මහතා නිදහසින් පසු බලයට පැමිණි සෑම රජයක්ම මෙයට වගකිව යුතු බවද ප්‍රකාශ කළේය.
මෙරට අති බහුතර සිංහල ජනතාවගේ කමැත්ත නොමැතිව නව ව්‍යවස්ථාවක් ගෙන ඒමෙන් ඵලක් නොවන බව ද්‍රවිඩ දේශපාලන පක්ෂද පිළිගෙන තිබෙන බවත් දේශපාලන වාසී සඳහා ඇතැම් පිරිස් නව ව්‍යවස්ථාව මගින් රට බෙදන්නට, බුද්ධාගමට හිමි තැන නැති කරන්නට ක්‍රියා කරන බවට ව්‍යාජ ප්‍රචාර ගෙනයන බවත් කී ඒ මහතා ඒවාහි කිසිදු සත්‍යයක් නොමැති බවද අවධාරණය කළේය. 
රට බෙදන්න හැදුවොත් පළාත් සභා විසුරුවා හැරීමේ බලය රජයට.
පළාත් සභා විසුරුවා හැරීමට හෝ ඒවායේ බලතල නැවත මධ්‍යම රජයට පවරා ගැනීමට මධ්‍යම රජයට බලය තිබිය යුතු බවට ව්‍යවස්ථා සම්පාදක මණ්ඩලයේ මෙහෙයුම් කමිටුව එකඟ වී ඇතැයි පාර්ලිමේන්තු මන්ත්‍රී ජයම්පති වික්‍රමරත්න මහතා පැවසීය.
පසුගිය බදාදා පාර්ලිමේන්තුවේ කල් තැබීමේ විවාදයට එක්වෙමින් වික්‍රමරත්න මහතා ඒ බව පැවසීය.
පළාත් සභාවක් රටේ එක්සත්භාවයට භෞමික අඛණ්ඩතාවයට සහ ස්වාධීනත්වයට පටහැනිව ක්‍රියා කරන්නේ නම් පළාත් සභා විසුරුවා හැරීමට හෝ එහි බලය නැවත මධ්‍යම රජයට ලබාගැනීමට හැකි වන සේ වගන්තියක් නව ව්‍යවස්ථාවට ඇතුළත් කිරීමට යෝජනා කර ඇතැයි ද වික්‍රමරත්න මහතා පැවසීය.
වික්‍රමරත්න මහතා මෙසේ ද කීය.
දැනට පවතින ව්‍යවස්ථාවේ මීට අදාළ ප්‍රතිපාදන අඩංගු වී නැත. දෙමළ සන්ධානයත් මෙම යෝජනාවට සුබවාදී ප්‍රතිචාර දක්වා ඇත. දෙමළ සන්ධානයට ඒ සම්බන්ධව කිසිදු ප්‍රශ්නයක් නැති බවත් මෙම ප්‍රතිපාදන වැරදි ලෙස පාවිච්චි නොකරන්නේ නම් ඔවුන්ට ප්‍රශ්නයක් නොමැති බව ප්‍රකාශ කර ඇතැයි ද වික්‍රමරත්න මහතා කීය.
මේ සම්බන්ධව ජනාධිපති විසින් හිතුවක්කාර ‍බලය පාවිච්චි කිරීම පැන නොනගී. මන්ද ජනාධිපතිතුමාගේ ක්‍රියා කලාපය ශ්‍රේෂ්ඨාධිකරණයේ අභියෝගයට ලක් කිරීමට හැකිවන නිසා 19 වන ව්‍යවස්ථා සංශෝධනය යටතේ බලය බෙදාදී‍මේ විෂය දීර්ඝ ලෙස සාකච්ඡා කළා.
මෙම මෙහෙයුම් කමිටුවේදී පසුගිය අඟහරුවාදා. පළාත් මහ ඇමැතිවරු 07 දෙනාම යෝජනා කර තියෙනවා බලය බෙදාදීම සත්භාවයෙන් විය යුතු බව. ඒ වගේම ආණ්ඩුකාරවරුන්ගේ බලය අඩු කළ යුතුයි. මහ ඇමැතිවරුන්ට ඕන ආණ්ඩුකාරවරුන්ගේ පරිපාලන බලය මධ්‍යම රජය විසින් පත්කරන ස්වාධීන කොමිසමක් වෙත ලබාදීමට. එම මහ ඇමැතිවරුන්ට අවශ්‍යයි මධ්‍යම රජයට සහ පළාත් සභාවල විෂය පථය නියම ආකාරයෙන් බෙදන්න. 
බන්ධනාගාරගත මන්ත්‍රීවරුන්ට කමිටු රැස්වීම් නෑ.
රක්ෂිත බන්ධනාගාර ගතකරන ලද පාර්ලිමේන්තු මන්ත්‍රීවරයකුට පාර්ලිමේන්තුවේ ප්‍රධාන රැස්වීම් හැර වෙනත් දිනවල පැවැත්වෙන කමිටු රැස්වීම්වලට සහභාගීවීමේ හැකියාව නොමැති බව කතානායක කරූ ජයසූරිය මහතා පාර්ලිමේන්තු මන්ත්‍රී විමල් වීරවංශ මහතාට පාර්ලිමේන්තුවේ දී ඊයේ (21) පැවැසීය.
පාර්ලිමේන්තුවේ ප්‍රධාන රැස්වීම් නොපැවැත්වෙන දිනවල පැවැත්වෙන කමිටු රැස්වීම්වලට සහභාගීවීමට ඉඩ දියහැකිද? යන්න සම්බන්ධයෙන් සාකච්ඡා කර විසඳුමක් ලබාදෙන බවත් කතානායකවරයා කීය.
කතානායක කරූ ජයසූරිය මහතා මේ බව සඳහන් කළේ රක්ෂිත බන්ධනාගාර ගතව සිටින කොළඹ දිස්ත්‍රික් මන්ත්‍රී විමල් වීරවංශ මහතා මතුකරන ලද ප්‍රශ්නයකට පිළිතුරු දෙමිනි.
විමල් වීරවංශ මහතා:-
පාර්ලිමේන්තුවේ පැවැත්වෙන පාර්ලිමේන්තු රැස්වීම්වලට අමතරව අධීක්ෂණ කාරක සභා රැස්වීම්වලට සහභාගී වීමට හැකිද? යන්න සම්බන්ධයෙන් දැනගැනීමට කැමතියි.
මේ සම්බන්ධයෙන් ඔබතුමා තීරණයක් ගත්තද? යුක්තිය ආරක්ෂා කරදිය යුතුයි.
කතානායක කරූ ජයසූරිය මහතා:-
මන්ත්‍රීතුමනි, පාර්ලිමේන්තු රැස්වීම් නොපැවැත්වෙන දිනවල පැවැත්වෙන කමිටු රැස්වීම්වලට සහභාගිවීම සඳහා පහසුකම් දෙන්නේ නැහැ.‍ මේ සතියේ අපි රැස්වීමක් පවත්වනවා. එහිදී මේ ගැන කතාකරන්නම්. 
සාමූහිකව වැඩ කර ජනතාවට කාර්යක්ෂම සේවාවක් සපයන්න.
තමන් දේශපාලන වශයෙන් මොන මතයක සිටියත් සර්වජන ඡන්ද බලයෙන් පත්වන රජයේ ප්‍රතිපත්ති ක්‍රියාවට නැවීමට රජයේ නිලධාරීන් බැඳී සිටිනවා. ආණ්ඩුක‍්‍රම ව්‍යවස්ථාව අනුව ආයතන සංග්‍රහය අනුව පත්වන රජය ආරක්ෂා කරන්න ඔබ බැඳී සිටිනවා. රජයේ සේවකයා තුල දේශපාලනය තිබිය යුත්තේ ඡන්දය දාන කල් විතරයි. එයින් පසු ඡන්දය ගනිනවිට ඔබ රජයේ නිලධාරියෙක්.
එයින් පසු බලයට පත්වන රජයේ ප්‍රතිපත්ති ක්‍රියාවට නැවිය යුතුයි. කාටවත් ඒවා ප්‍රතික්ෂේප කළ නොහැකියි. ස්වදේශ කටයුතු ඇමැති වජිර අබේවර්ධන මහතා එසේ පවසා සිටියේ වත්මන් රජය යටතේ ඉදිකිරීම් නිම කරන හොරණ ප්‍රාදේශීය ලේකම් කාර්යාලයීය නව තෙමහල් ගොඩනැඟිල්ල සහ අති නවීන තාක්ෂණික පහසුකම් වලින් සපිරි කාර්යාල සංකීර්ණය ඉකුත් 13දා ජනතා අයිතියට පත්කිරීමෙන් පසුව පැවති ජනහමුවට එක්ව සිටි රාජ්‍ය සේවකයන් සහ ජනතාව අමතමිනි.
තව දුරටත් අදහස් දැක් වූ ඒ මහතා ආයනයේ සැවොම නායකයන් වී සාමූහිකව වැඩ කරමින් ඔබගේ කාර්යාලවලට සේවාවන් සඳහා පැමිණෙන ජනතාවට කාර්යක්ෂම සේවාවක් සපයා රට ඉදිරියට ගෙනයන ගමනට දායකත්වය දක්වන ලෙස සැමගෙන් ඉල්ලා සිටියේය.
හොරණ ප්‍රාදේශීය සංවර්ධන කමිටු සම සභාපති හොරණ එජාප ප්‍රධාන සංවිධායක අධිනීතිඥ හේමන්ත වික්‍රමාරච්චි මහතා මේ ජන හමුව අමතමින් පැවසුවේ 2011 වසරේ දී පසුගිය රජය යටතේ ආරම්භ කළ මේ ගොඩනැඟිල්ල මේ රජය යටතේ අවසන් කළා. දැන් ඔබට ලස්සන ගොඩනැඟිල්ලක් තියෙනවා. වැඩ කරන්නේ නැත්නම් ලස්සන ගොඩනැඟිලි වැඩක් නැහැ. වසම් 61ක ජනතාව පසුගිය කාලයේ මහත් අපහසුතා මධ්‍යයේ මෙහි පැමිණ සේවාවන් ලබාගත්තා. දැන් ඒ කාලය ඉවරයි ඒ අහිංසක දුප්පත් ජනතාව වෙනුවෙන් හොඳ සේවාවක් ඉටු කරමු යැයි කියාය.
වත්මන් රජය යටතේ ඉදිකිරීම් නිම කරන ලද මිලියන 6.6ක් වැය වූ හොරණ ප්‍රාදේශීය ලේකම් කාර්යාලයීය නව තෙමහල් ගොඩනැඟිල්ල සහ අති නවීන තාක්ෂණික පහසුකම් වලින් සපිරි කාර්යාල සංකීර්ණය ඉකුත් 13දා රයිගම් සල්පිටි දෙකෝලත්‍රයේ ප්‍රධාන අධිකරණ සංඝ නායක තලගල හේමරතන නාහිමියන් ඇතුළු මහා සංඝ රත්නයේ සෙත් පිරිත් සජ්ගායනා මධ්‍යයේ ස්වදේශ කටයුතු ඇමැති වජිර අබේවර්ධන මහතා අතින් ජනතා අයිතියට පත්විය.
මේ අවස්ථාවට හොරණ ප්‍රාදේශීය සංවර්ධන කමිටු සම සභාපති හොරණ එජාප ප්‍රධාන සංවිධායක අධිනීතිඥ හේමන්ත වික්‍රමාරච්චි, බස්නාහිර පළාත් සභා මන්ත්‍රී කිත්සිරි කහටපිටිය, හොරණ නගර සභාව සහ ප්‍රාදේශීය සභාවේ හිටපු නියෝජිතයන්, කළුතර දිස්ත්‍රික් ලේකම් ස්වදේශ ස්වදේශ කටයුතු අමාත්‍යාංශ අතිරේක ලේකම් යූ.ඩී.සී ජයලාල් මහතා ඇතුළු රජයේ නිලධාරීන්, පානදුර කොට්ඨාසය භාර ජ්‍යෙෂ්ඨ පොලිස් අධිකාරී සමන් රත්නායක මහතා ඇතුළු ආරාධිත අමුත්තන් රැසක් එක්ව සිටියහ. හොරණ ප්‍රාදේශීය ලේකම් කාර්යාලයීය නිලධාරි මණ්ඩලය විසින් හොරණ ප්‍රාදේශීය ලේකම් එච්. ඒ. කමල් පුෂ්පකුමාර මහතාගේ අධීක්ෂණය යටතේ මේ උත්සවය සංවිධානය කර තිබුණි.
අධ්‍යාපනය සම අයිතියක් බවට පත් කිරීමේ පුරෝගාමියා බුදුන්වහන්සේයි.
ඉතිහාසයේ කුල මත පදනම්ව තිබුණු අධ්‍යාපන ක්‍රමවේදය,සෝපාක වැනි සැඩොල් කුලයේ අයටත් ධර්ම ඥාණය ලබා ගන්නට අවස්ථාව ලබා දෙමින් අධ්‍යාපනය සම අයිතියක් බවට පත් කිරීමේ පුරෝගාමීත්වය ගත්තේ බුදු රජාණන් වහන්සේ බව රාජ්‍ය ව්‍යවසාය සංවර්ධන අමාත්‍ය කබීර් හෂීම් මහතා පැවසීය.
ඒ මහතා මෙසේ අදහස් දැක් වූයේ කෑගලු මහා විද්‍යාලයට වසර 75 ක් පිරීම නිමිත්තෙන් එම විද්‍යාලයේ පැවත්වෙන අධ්‍යාපන ප්‍රදර්ශනයේ සමාරම්භයට විදුලිබල සහ පුනර්ජනනීය අසාත්‍ය රංජිත් සියඹලාපිටිය අමාත්‍යවරයා සමඟ ප්‍රධාන සම ආරාධිතයෙකු ලෙස එක්වෙමින්,එහි පැවති ගුරු උපහාර උත්සවය අමතමින්ය.
කෑගලු විද්‍යාලීය 93 ආදි ශිෂ්‍ය කණ්ඩායම සංවිධානය කර තිබූ මෙම උපහාර උළෙලේදී වැඩි දුරටත් අදහස් දැක් වූ අමාත්‍යවරයා, එකල රාජ්‍ය තන්ත්‍රය ගැන සහ ඉහළ අධ්‍යාපනය ලබන්නට අවස්ථාව හිමි වූයේ රජ කුමාරවරුන්ට බවත්,ඔවුන්ට ඉගැන්වූයේ දිසාපාමොක් ගුරු දේවයන් බවත් පෙන්වා දුන්නේය.ලංකාවේ නිදහස් අධ්‍යාපනය ආරම්භ කළ එක්සත් ජාතික පක්ෂය සියල්ලන්ටම රජ කුමාරවරුන්ට මෙන් අධ්‍යාපනය ලැබීමේ අයිතිය ලබා දුන් බවත් එහිදී අමාත්‍යවරයා සඳහන් කළේය.
වර්ථමානය වන විට අලුත් දේශපාලන සංස්කෘතියක් ඇතුළත රටේ ප්‍රධාන දේශපාලන පක්ෂ දෙක සම්බන්ධ වී ක්‍රියාත්මක කරන රජය,අධ්‍යාපන අයිතිය තව දුරටත් පුළුල් කරමින් අධ්‍යාපනය ලබන්නට ඇති අයිතියේ අවස්ථාවන් පුළුල් කර තිබෙන බව අමාත්‍යවරයා පෙන්වා දුන්නේය.ලක්ෂ 45 ක පාසල් සිසුන්ට සිසු රක්ෂණ ක්‍රමයක් ඇරඹීම,උසස් පෙළ සිසුන්ට සහ ගුරුවරුන්ට ලැප්ටොප් ප්‍රධානය,සෑම සිසුවෙක්ටම වසර 13 ක අධ්‍යාපනය අනිවාර්ය කිරීම,උසස් පෙළ හරහා විශ්ව විද්‍යාල වරම අහිමි වන දූ දරුවන්ට එම අවශ්‍යයතාවය වෙනුවෙන් ණය ප්‍රදානය ආදි කරුණු ගණනාවක් අමාත්‍යවරයා එම කරුණු සඳහා උදාහරණ ලෙස ගෙන දැක්වීය.
මීට මාස කිහිපයකට පෙර ජාතික පාසල් සදහා ලක්ෂ 300 ක් වටිනා ගොඩනැඟිළි ලබා දීම යටතේ මෙම විද්‍යාලයට හිමිවන ගොඩනැඟිල්ල වෙනුවෙන් මුල්ගල් තැබීමට,එම විද්‍යාලීය ආදි ශිෂ්‍යයෙක් වන කෑගල්ල එක්සත් ජාතික පක්ෂ සංවිධායක ලිලාන් අමරකෝන් මහතාගේ ඉල්ලීම මත සහභාගි වූ බව සිහිකළ අමාත්‍යවරයා,ඉදිරියේදී විද්‍යාලයට අවශ්‍යය වී තිබෙන පිහිණුම් තටාකයක් ලබා දීම කෙරෙහි ද තමාගේ අවධානය යොමු කරන බව පැවසීය.
මේ දිනවල සමාජයේ දැඩි අවධානයක් යොමු වී තිබෙන සයිටම් අර්බූදය ගැන අදහස් දැක් වූ අමාත්‍යවරයා,එය මේ වන විට පොරවෙන් කපන තත්ත්වය දක්වා වර්ධනය කළේ පැවති රජයේ නොසැළකිල්ල මත බව පෙන්වා දුන්නේය.එම අධ්‍යාපන ආයතනයට සියලු අවස්ථාවන් ලබා දී කටයුතු කළේ එම රජය බවත්,තමා එ’දවස පැය භාගයක් සයිටම් ආයතනය සම්බන්ධයෙන් විරෝධය දක්වා පාර්ලිමේන්තුවේ කතා කරද්දී අද කෑ ගසන කිසිවෙක් මීක් ශබ්දයක්වත් නො’නැඟූ බව අමාත්‍යවරයා පෙන්වා දුන්නේය.අද එය අධිකරණයට පවා ගොස් එහි අවසරය ලබා තිබියදී දේශපාලන වාසි පතා කටයුතු කිරීම වැරදි බවත් දේශපාලනය ගැන නොව දැන්වත් සියළු දෙනා ඉදිරි පරම්පරාව ගැන සිතා දේශපාලනය කළ යුතු බවත් අමාත්‍යවරයා පෙන්වා දුන්නේය.
කෑගලු විද්‍යාලයේ ආදි සිසුවෙක් වන මහාචාර්ය එ.වී.සුරවීර මහතා තමාගේ ගුරුවරයෙක් බව පෙන්වා දුන් අමාත්‍ය කබීර් හෂීම් මහතා,තමා සහ ඔහු දේශපාලන වශයෙන් මත දෙකක් දැරුවද,තමා ගුරුවරයෙක් වශයෙන් දැඩි ගරුත්වයක් දක්වන පුද්ගලයෙක් බව පෙන්වා දුන්නේය. විද්‍යලයේ කීර්තිමත් ආදි ශිෂ්‍යයන් වන හිටපු විගණකාධිපති සරත් මායාදුන්න,වර්ථමාන කොතලාවල ආරක්ෂක විශ්ව විද්‍යාලයේ කුලපති දයා සදගිරි වැන්නන් ගැන ද සිහිපත් කළ අමාත්‍යවරයා කෑගල්ල ප්‍රදේශයේ බහුතර දේශපාලන නායකයන් පිරිසක් කෑගලු විද්‍යාලයෙන් සිප් සතර ලැබූ අය බව සිහිපත් කළේය.
එසේම විද්‍යාලයේ ගණිත අංශයේ කීර්තිමත් ඉතිහාසය ගැන කරුණු දැක් වූ අමාත්‍යවරයා, මෙවරද කෑගල්ල දිස්ත්‍රික්කයෙන් ගණිත අංශයෙන් විශ්ව විද්‍යාලයට සුදුසුකම් ලැබූ 50 දෙනා අතරින් 23 දෙනෙක්ම කෑගලු මහා විද්‍යාලයේ බව පෙන්වා දුන්නේය.එසේම ඔලිම්පික් පරිසාධන මට්ටම ඉක්මවමින් හෙල්ල වීසි කිරීමේ තරඟ ඉසව්වට ඔලම්පික් උළෙල නියෝජනය කළ සුමේධ රණසිංහ වර්ථමානයේ විශ්ව විද්‍යාල සිසුවෙක් බව පෙන්වා දුන් අමාත්‍යවරයා,ඔහුගේ අනාගතය සම්බන්ධයෙන් සිය අමාත්‍යංශය වගකීමෙන් යුතුව අවධානය යොමු කරන බව පැවසීය.
මෙම අවස්ථාවට විදුලිබල සහ පුනර්ජනනීය අමාත්‍ය රංජිත් සියඹලාපිටිය,කෑගල්ල එක්සත් ජාතික පක්ෂ කෑගල්ල දිස්ත්‍රික් සංවිධායක ලිලාන් අමරකෝන්,සබරගමු පළාත් සභා මංත්‍රීවරුන් වන ආනන්ද මිල්ලන්ගොඩ සහ හර්ෂ බුලත්සිංහල යන මහත්වරුද,විද්‍යාලීය විදුහල්පති  ජී.ඒ.එම්.එස්.සරත්චන්ද්‍ර යන මහතා ඇතුළු සම්භාවනීය ආරාධිතයන් සමඟ විද්‍යාලයේ ඉගැන්වීම් කටයුතු කළ ගුරු මව්වරු සහ පියවරු රැසක් සම්මාණ තිළිණ පිළිගැනීම සඳහා සහභාගී වී සිටියහ.
අප යුද්ධ කළේ ත්‍රස්තවාදයට එරෙහි‍ව.
කුරිරු ත්‍රස්තවාදයට එරෙහිව කළ යුද්ධය දෙමළ ජනතාවට කළ යුද්ධයක් නෙවෙයි. සමහරු ඒක හඳුන්වන්න හදනවා අපි මෙය දෙමළ ජනතාවට කරපු යුද්ධයක් කියලා. නැහැ. ඒ නිසා මේක ත්‍රස්තවාදයට විරුද්ධව කරපු යුද්ධයක්. මේ යුද්ධය ජයග්‍රහණය කළාට පස්සේ රට එක්සේසත් කළාට පස්සේ අද ඒ නිදහසේ පිනුම් ගහන උදවිය අද නැවත වාරයක් ව්‍යවස්ථා කුමන්ත්‍රණයකින් මේ රට බෙදා වෙන් කරන්න සූදානම් වෙනවා.
හිටපු ජනපති මහින්ද රාජපක්ෂ මහතා එසේ ප්‍රකාශ කර සිටියේ
මීගොඩ භාවනා මධ්‍යස්ථානයේ අභිනවයෙන් ඉදිකළ තුන්මහල් සංඝාවාස ගොඩනැඟිල්ල පසුගිය දා (08 ) විවෘත කිරීමේ උත්සවයට සහභාගී
වෙමිනි. ඒ මහතා වැඩිදුරටත් මෙසේ ද පැවැසීය.
මම දැක්කා ෆේස්බුක් එකේ දාලා තියෙනවා ඒ පළාතේ ක්‍රීඩා උත්සවයක් පාසලක. ඒ ක්‍රීඩා උත්සවයට දාලා තියෙන නිවාසයේ හදලා තියෙන්නේ ශ්‍රී ලංකාවේ සිතියමේ උතුරේ තියෙන කොටස වෙන්කරගෙන හලාවතට යනකම් අනිත් පැත්තෙන් හම්බන්තොටට යනකම්.ඉතිං මේක පෙන්නලා මේ ජනතාව දරුවන්ගේ මොළය අනිත් පැත්තට හරවන වැඩ පිළිවෙළක්.
දැන් ඔය තත්ත්වය දකුණේ කළානම් සීඅයිඩී එක ඇවිල්ලා. එෆ්සීඅයිඩී එක ඇවිල්ලා හාමුදුරුවෝ, ඉස්කෝලෙ විදුහල්පති විතරක් නෙවෙයි ශිෂ්‍ය නායකයත් අරගෙන ගිහිල්ලා. ඉතින් එහෙමනම් මේ වගේ නිදහසක් අද ඔවුන්ට තියෙනවා. උතුරේ මේ සංහිඳියාව භාරගන්න අපි විතරක් මදි. උතුරේ ජනතාවගේ සහයෝගයත් ඕනෑ. උතුරේ ජනතාවට එක නීතියකුත් අපට එක නීතියකුත් කරන්න බැහැ.
මීගොඩ භාවනා මධස්ථානයේ විහාරාධිපති පිලැස්සේ විමලධජනාහිමියන්ගේ අනුශාසකත්වයෙන් මේ තුන්මහල් සංඝාවාස ගොඩනැඟිල්ල රුපියල් ලක්‍ෂ 150ක වියදමින් ඉදිකෙරුණු අතර, මේ සංඝාවාස ගොඩනැඟිල්ල දොඩම්ගොඩ අස්සජි නාහිමි අනුස්මරණ සංඝාවාසය නමින් නම් කර තිබුණි. මේ අවස්ථාව සඳහා කොළඹ දිස්ත්‍රික් පාර්ලිමේන්තු මන්ත්‍රී බන්දුල ගුණවර්ධන මහතාගේ ආරාධනයෙන් හිටපු
ජනපති මහින්ද රාජපක්‍ෂ මහතාගේ සුරතින් මේ සංඝාවාස ගොඩනැඟිල්ල විවෘත කෙරුණු අතර, මේ අවස්ථාව සඳහා කොළඹ දිස්ත්‍රික් පාර්ලිමේන්තු මන්ත්‍රී බන්දුල ගුණවර්ධන, කොළඹ දිස්ත්‍රික් පාර්ලිමේන්තු මන්ත්‍රී උදය ගම්මන්පිල, කොළඹ දිස්ත්‍රික් පාර්ලිමේන්තු මන්ත්‍රී ගාමිණී ලොකුගේ, පාර්ලිමේන්තු මන්ත්‍රී නීතිඥ ජනක වැලිවත්ත, බස්නාහිර පළාත් සභා මන්ත්‍රී එස්. ඒ. ඩී. ජගත් කුමාර, හෝමාගම ප්‍රාදේශීය සභාවේ හිටපු සභාපති රුවන් ප්‍රබෝධ පීරිස්, හෝමාගම ප්‍රාදේශීය සභාවේ හිටපු මන්ත්‍රී කමල් චන්දන මහතා ඇතුළු පළාත් පාලන හිටපු මන්ත්‍රීවරු
පිරිසක් මේ අවස්ථාවට සහභාගී වූ අතර, ගිහි පැවිදි විශාල පිරිසක් සහ දරු දැරියන්ද විශාල පිරිසක් මේ අවස්ථාවට සහභාගී විය.
පෙරටුගාමීනුත් සයිටම් එරෙහි සටනට එක්වෙයි.
මාලඹේ සයිටම් පෞද්ගලික වෛද්‍ය විද්‍යාලයට එරෙහිව ගන්නා ඕනෑම වෘත්තීය ක්‍රියාමාර්ගයකට තම සහාය දක්වන බව පෙරටුගාමි සමාජවාදි පක්ෂය රජයේ වෛද්‍ය නිලධාරීන්ගේ සංගමයට දැනුම් දී තිබේ.
පෙරටුගාමී පක්ෂය හා වෛද්‍ය නිලධාරීන්ගේ සංගමය අතර අද කොළඹදී පැවැති සාකච්ඡාවකදී පක්ෂය විසින් මේ බව දැනුම් දී තිබේ.
එසේම මාලඹේ පෞද්ගලික වෛද්‍ය විද්‍යාලය අහෝසි කළ යුතු බවට දෙපාර්ශ්වයම මෙම සාකච්ඡාවී එකඟ වී ඇත.
මේ අතර ජනතා විමුක්ති පෙරමුණ ද මාලඹේ සයිටම් පෞද්ගලික වෛද්‍ය විද්‍යාලයට එරෙහිව ගන්නා ඕනෑම වෘත්තීය ක්‍රියාමාර්ගයකට සහය දක්වන බව ද පැවසීය.
බේදයකින් තොරව ජාතික වෙසක් උත්වසයට දායකත්වය දිය යුතුයි - කබීර් හෂිම්.
ජාත්‍යන්තර වෙසක් උත්සවය මෙවර කොළඹ දී පැවත්වෙන බවත්,ඉකුත් වසරේ සිට කරන ලද ඉල්ලීමක් අනුව මෙරව ජාතික වෙසක් උත්සවය කෑගල්ල දිස්ත්‍රික්කයට ගෙන ඒමට හැකි වූ බවත් ප්‍රකාශ කළ රාජ්‍ය ව්‍යවසාය සංවර්ධන අමාත්‍ය කබීර් හෂීම් මැතිතුමා, මෙම උත්සවය සාර්ථක කර ගැනීමට ජාති ආගම් බේදයකින් තොරව කෑගල්ල දිස්ත්‍රික්කයේ සියලු ජනතාව සිය දායකත්වය ලබා දිය යුතු බවත් සදහන් කළේය.
ජාතික වෙසක් උත්සවයේ ප්‍රගතිය සම්බන්ධයෙන් විමසා බැලීම සඳහා එහි සංවිධායක කටයුතුවලට සම්බන්ධ ආයතනවල රාජ්‍ය නිලධාරීන් සමඟ පෙබරවාරි 06 වන දින ජාතික වෙසක් උත්සවය පැවත්වෙනශ්‍රී අරහත්ත මලියදේව රජමහා විහාරයේපැවති සාකච්ඡාවට එක් වූ අවස්ථාවේදී අමාත්‍යවරයා මේ බව පැවසීය.මෙවර ජාතික වෙසක් උත්සවය වෙනුවෙන් වට්ටරාම ශ්‍රී අරහත්ත මලියදේව රජමහා විහාරයේ අභිනවයෙන් ඉදිවන ධර්ම ශාලාවේ ඉදිකිරීම් කටයුතුවල නියැලෙන ශ්‍රී ලංකා යුධ හමුදා ඉංජිනේරු බලකායේ නිලධාරීන් සහ සෙබළුන් හමු වූ රාජ්‍ය ව්‍යවසාය සංවර්ධන අමාත්‍ය කබීර් හෂීම් මහතා ඔවුන් ලබා දෙන සහයෝගය සම්බන්ධයෙන් සිය ස්තූතිය පළ කළේය.මෙහිදී ඉදිකිරීම් සඳහා යන මිලියන 25 ක් පමණ වන මුදලෙන් තවත් අවශ්‍ය වී ඇති මුදල් ප්‍රමාණය විදුලිබල හා පුනර්ජනණීය අමාත්‍ය රංජිත් සියඹලාපිටිය මහතා සහ තමා මැදිහත් වී ඉදිරි සති දෙකක පමණ කාලය තුළ රජයෙන් ලබාදීමට අවශ්‍යය කටයුතු සූදානම් කරන බව ද අමාත්‍යවරයා මෙහිදී වට්ටාරම පුරාණ විහාරයේ භාරකාර හිමියන් වන වෑවල සමිත හිමියන්ට පෙන්වා දුන්නේය.
මෙම කටයුතු සාර්ථක කර ගැනීම සඳහා ජනාධිපති මෛත්‍රීපාල සිරිසේන මැතිතුමාගේ ද පූර්ණ ආශිර්වාදය හිමිවන බව පෙන්වා දුන් අමාත්‍යවරයා,සංවිධාන කටයුතු සඳහා අවශ්‍යය මූල්‍ය ප්‍රතිපාදන සඳහා ජනාධිපති අරමුදලෙන්ද ලබා දීමට ජනාධිපතිවරයා ඉදිරිපත් වී ඇති බව පෙන්වා දුනනේය.
වට්ටරාම ශ්‍රී අරහත්ත මලියදේව රජමහා විහාරය කේන්ද්‍ර කර ගනිමින් ජාතික වෙසක් උත්සවය පැවත්වුව ද,මෙම අවස්ථාව නිමිති කර ගනිමින් කෑගල්ල දිස්ත්‍රික්කයේ සෑම ආසනයකම බෞද්ධ කටයුතුවල ප්‍රගතියක් ඇති කිරීම වෙනුවෙන් විවිධ වැඩ සටහන් සංවිධානය වන බව පෙන්වා දුන් අමාත්‍ය කබීර් හෂීම් මැතිතුමා,මෙය නිමිති කරගෙන කෑගල්ල දිස්ත්‍රික්කයේ විහාරස්ථාන ගණනාවක විවිධ සංවර්ධන කටයුතු ක්‍රියාත්මක කිරීමට කටයුතු යොදා තිබෙන බව පෙන්වා දුන්නේය.
කුල දරුවන් 100 දෙනෙකු මෙම පුන‍්‍ය උත්සවය නිමිති කර ගනිමින් දිස්ත්‍රික්කය පුරා ඇති විහාරස්ථානවලදී පැවිදිභාවයට පත් කිරීමේ වැඩ පිළිවෙළක් මෙන්ම දරුවන් වෙනුවෙන් විවිධ වැඩ සටහන් සහ තරඟ ආදිය ද පැවත්වීමට කටයුතු යොදා තිබෙන බව අමාත්‍යවරයා මෙහිදී පෙන්වා දුන්නේය.
බුද්ධ ශාසන අමාත්‍යංශ්‍ය,මහාමාර්ග අමාත්‍යංශය සහ මාර්ග සංවර්ධන අධිකාරිය,විදුලිබල මණ්ඩලය,ජලසම්පාදන මණ්ඩලය,ශ්‍රී ලංකා යුධ හමුදාව මෙන්ම ප්‍රදේශයේ සියළුම රාජ්‍ය ආයතන සහ නිලධාරීන් මෙම උත්සවය සාර්ථක කර ගැනීම සඳහා දක්වන සහයෝගය ඉතා ඉහළින් අගය කළ අමාත්‍යවරයා,මෙම ජාතික උත්සවය පදනම් කර ගනිමින් සෘජුව ඒ වෙනුවෙන් මෙන්ම ප්‍රදේශයේ ද විශාල සංවර්ධන කටයුත්තක් සිඳුවෙමින් තිබෙන බව පෙන්වා දුන් අමාත්‍යවරයා යළිත් පෙන්වා දුන්නේ ජාතික වෙසක් උත්සවය කෑගල්ල දිස්ත්‍රික්කයේ සියලු දෙනා වෙත හිමි වූ විශාල ජයග්‍රහණයක් බවය.
මෙම සාකච්ඡාව ප්‍රදේශයේ පක්ෂ විපක්ෂ දේශපාලන නායකයන්ගේද සහභාගීත්වය ඇතිව රාජ්‍ය ව්‍යවසාය සංවර්ධන අමාත්‍ය කබීර් හෂීම් මැතිතුමාගේද,විදුලිබල සහ පුනර්ජනනීය අමාත්‍ය රංජිත් සියඹලාපිටිය මැතිතුමාගේද ප්‍රධානත්වයෙන් සහ වට්ටරාම පුරාණ විහාර භාරකරු වැවල සමිත හිමියන් ප්‍රමුඛ ප්‍රදේශයේ මහා සඝරුවනේ අනුශාසකත්වය  ඇතිව පවත්වන්නට යෙදිණ. 
මහින්ද ගැන සතුටු බව මරික්කාර් කියයි.
මහින්ද මහත්තයා ශ්‍රීලනිපය පැරදවීමට උත්සහ කිරීම ගැන සතුටට පත්වන බව පාර්ලිමේන්තු මන්ත්‍රී එස්.එම්.මරික්කාර් මහතා පවසයි.
ඔහු මෙම අදහස් පළ කරන ලද්දේ කොළොන්නාව, කිත්තම්පහුව කැලණි නදී ක්‍රීඩා සමාජය සදහා රුපියල් 150,000 ක් වටිනා ක්‍රීඩා භාණ්ඩ බෙදා දීමේ උත්සවකට එක්වෙමින්ය.
එහිදී අදහස් දැක්වූ මන්ත්‍රීවරයා,
"මහින්ද මහත්තයා ශ්‍රී ලංකා නිදහස් පක්ෂය පරාද කරනවා කිව්වානම් අපිට සතුටුයි. එතකොට අපි අහනවා මහින්ද මහත්තයාගෙන් ඔබට සතුටුයිද දැන් කියලා. කොහොමත් දැන් ගමේ යූන්පී කාරයෝ නැගිටලා ඉන්නේ.ශ්‍රී ලංකා නිදහස් පක්ෂය කල්ලි වලට බෙදනකොට අපිට ඒක මැදින් ගිහිල්ලා දිනනවා. අපි ප්‍රාදේශීය සභා දිනන එක නවත්වන්න බෑ කාටවත්. අනික් කරුණ තමයි අපි ආණ්ඩු බලය තියාගෙන තමයි ඡන්දයකට යන්නේ.කලින් අපි ආණ්ඩු බලය නැතිවනේ ඡන්දවලට ගියේ ඒ නිසා මහින්ද මහත්තයා ශ්‍රීලනිපය පැරදවීමට උත්සහ කිරීම අපට සතුටුයි. මහින්ද මහත්තයාට වෙලා තියෙන්නේ කළ කළ දේ පළ පළ දේ කියනවා වගේ වැඩක් වෙලා තියෙන්නේ.  මොකද එතුමා ආණ්ඩු බලයේ ඉන්නකොට ලංකාවේ තියෙන හැම පක්ෂයක්ම කැඩුවා. යුන්පී, ජේවීපී,මුස්ලිම් කොංග්‍රසය, මෙන්ම තවත් පොඩි පොඩි පක්ෂ ගණනාවක් කැඩුවා. අන්න ඒ කරපුවායේ විපාක තමයි දැන් මේ විදින්න වෙලා තියෙන්නේ."
හින්ද ගැන සතුටු බව මරික්කාර් කියයි.
මහින්ද මහත්තයා ශ්‍රීලනිපය පැරදවීමට උත්සහ කිරීම ගැන සතුටට පත්වන බව පාර්ලිමේන්තු මන්ත්‍රී එස්.එම්.මරික්කාර් මහතා පවසයි.
ඔහු මෙම අදහස් පළ කරන ලද්දේ කොළොන්නාව, කිත්තම්පහුව කැලණි නදී ක්‍රීඩා සමාජය සදහා රුපියල් 150,000 ක් වටිනා ක්‍රීඩා භාණ්ඩ බෙදා දීමේ උත්සවකට එක්වෙමින්ය.
එහිදී අදහස් දැක්වූ මන්ත්‍රීවරයා,
"මහින්ද මහත්තයා ශ්‍රී ලංකා නිදහස් පක්ෂය පරාද කරනවා කිව්වානම් අපිට සතුටුයි. එතකොට අපි අහනවා මහින්ද මහත්තයාගෙන් ඔබට සතුටුයිද දැන් කියලා. කොහොමත් දැන් ගමේ යූන්පී කාරයෝ නැගිටලා ඉන්නේ.ශ්‍රී ලංකා නිදහස් පක්ෂය කල්ලි වලට බෙදනකොට අපිට ඒක මැදින් ගිහිල්ලා දිනනවා. අපි ප්‍රාදේශීය සභා දිනන එක නවත්වන්න බෑ කාටවත්. අනික් කරුණ තමයි අපි ආණ්ඩු බලය තියාගෙන තමයි ඡන්දයකට යන්නේ.කලින් අපි ආණ්ඩු බලය නැතිවනේ ඡන්දවලට ගියේ ඒ නිසා මහින්ද මහත්තයා ශ්‍රීලනිපය පැරදවීමට උත්සහ කිරීම අපට සතුටුයි. මහින්ද මහත්තයාට වෙලා තියෙන්නේ කළ කළ දේ පළ පළ දේ කියනවා වගේ වැඩක් වෙලා තියෙන්නේ.  මොකද එතුමා ආණ්ඩු බලයේ ඉන්නකොට ලංකාවේ තියෙන හැම පක්ෂයක්ම කැඩුවා. යුන්පී, ජේවීපී,මුස්ලිම් කොංග්‍රසය, මෙන්ම තවත් පොඩි පොඩි පක්ෂ ගණනාවක් කැඩුවා. අන්න ඒ කරපුවායේ විපාක තමයි දැන් මේ විදින්න වෙලා තියෙන්නේ."
හැදෙන්න ඕන අයෙක් අගමැති රනිල් ආදර්ශයට ගන්න.
ලෝකයේ ඕනෑම අයෙකුට හැදෙන්න ඕනෑ නම් එක්සත් ජාතික පක්ෂයේ නායක අග්‍රාමාත්‍ය රනිල් වික්‍රමසිංහ මහතා ආදර්ශයට ගත හැකි යැයි මිරිසවැටිය රජමහා විහාරාධිකාරි ඊතලවැටුණුවැවේ ඥානතිලක හිමියෝ පැවසූහ. හිටපු ජනාධිපති මහින්ද රාජපක්ෂ මහතා ජනාධිපතිවරණයෙන් පරාජය වී මෙහි පැමිණි අවස්ථාවේදී රනිල් වික්‍රමසිංහ මහතා සමග වැඩ කරන්නැයි තමන් පැවසු බවත් වික්‍රමසිංහ මහතා නිවැරිදි දේට, හරි දේට උදව් කරාවි යැයි ඒ මහතා තමන්ට පැවසූ බවත් ඥානතිලක හිමියෝ කිහ. සාමාන්‍යයෙන් දේශපාලනඥයන් එසේ නොකියන බවත් එසේ කිව්වේ යම්කිසි දෙයක් වික්‍රමසිංහ මහතා ගැන එතුමාගේ හිතේ තිබුණු නිසා බවත් ඒ හිමියෝ පැවසුහ.
මෑත ඉතිහාසයේ තමා දුටු වැඩිම ඉවසීමක් තිබෙන දේශපාලඥයා වික්‍රමසිංහ මහතා බව සඳහන් කළ ඥානතිලක හිමියෝ රත්තරන් මුතු මැණික් දුන්නත් රනිල් මහත්තයා අත හරින්න එපා යැයි එදා තමා චන්ද්‍රානි බණ්ඩාර මැතිනියට උපදෙස් දුන් බවද කීහ.
අග්‍රාමාත්‍ය රනිල් වික්‍රමසිංහ මහතා පසුගිය 28 දා මිරිසවැටිය රජමහා විහාරයට පැමිණි අවස්ථාවේදී වික්‍රමසිංහ මහතා අමතමින් ඥානතිලක හිමියෝ මේ බව පැවසුහ.
රනිල් වික්‍රමසිංහ මහතා රට ජාතිය වෙනුවෙන් මෙහෙවරක් කරන බවද ඒ සඳහා සිය ආශිර්වාදය තිබෙන බවද පැවසූ එහිමියෝ වික්‍රමසිංහ මහතා එදා මෙදා තුර හොඳ දේශපාලනයක නිරත වුණු බවද අධ්‍යාපන සහ තරුණ කටයුතු ඇමතිවරයා ලෙස ඒ මහතා කළ මෙහෙය අදත් මිනිසුන්ගේ හිතේ තිබෙන බවද පැවසුහ.
එහිදි ඥානතිලක හිමියෝ මෙසේ ද කීහ.
මැති ඇමතිවරුන්ට අධිකරණය සහ ජාත්‍යන්තර ක්‍ර‍මවේද ගැන අවබෝධයක් ලබා දෙන්න. නැතිනම් ඔවුන් හිතූ හිතූ දේ කර අවුලක් වෙනවා. තමුන්නාසේලාට භික්ෂුන් වහන‍්සේලා ආදරෙයි. රූපවාහිනි නාලිකාවලින් හැමවිටම ශාප කරනවා. දොස් කියනවා. බලන්න බෑ අප්‍රියයි. මාධ්‍ය කියන්නේ දේවාලයක්. එහි දෙවිවරු වැඩ සිටිය යුතුයි. පිරිවෙන් අධ්‍යාපනය නගා සිටුවීමට ක්‍රමවේදයක් අවශ්‍යයි. 
සංවර්ධනය ජාතික සමඟිය තරුණ පෙළේ අනාගතය සුරැකීම එජාප අපේ යුතුකමයි
රටේ සංවර්ධන ක්‍රියාදාමය කඩාකප්පල් කිරීමේ අරමුණින් කවුරු හරි නටන්න උත්සහ කළහොත් ඔවුන්ට එක්සත් ජාතික පක්ෂය සමග නටන්න සිදු වෙන වෙන ආකාරයට එක්සත් ජාතික පක්ෂය ප්‍රතිසංවිධානය කරන බව අග්‍රාමාත්‍ය රනිල් වික්‍රමසිංහ මහතා පෙරේදා (28) අනුරාධපුරයේදී පැවසීය.
රටේ සංවර්ධනය, ජාතික සමගිය, තරුණ තරුණියන්ගේ අනාගත සහ සාමාන්‍ය ජනතාව ආරක්ෂා කළ යුතු බවද එය එක්සත් ජාතික පක්ෂයේ යුතුකමක් වන බැවින් ඒ සඳහා කැපවෙන බවද අගමැති වික්‍රමසිංහ මහතා අවධාරණය කළේය.
මේ වසරේ සිට රටේ සංවර්ධන ක්‍රියාදාමයන් රැසක් ක්‍රියාත්මක කිරීම ආරම්භ කරන බව කී අගමැතිවරයා මහින්ද රාජපක්ෂ මහතා දැඩි සත්කාර ඒකකයට දමා ගිය රටේ ආර්ථිකය එයින් ඉවත් කර ගැනීමට පසුගිය දෙවසර තුළ රජයට හැකි වූ බව පෙන්වා දුන්නේය.
ග්‍රාමීය ආර්ථිකය පිළිබඳ අමාත්‍ය පී. හැරිසන් මහතා සංවිධානය කළ මහා ජන රැළියකට සහභාගි වෙමින් අගමැති වික්‍රමසිංහ මහතා මේ බව සඳහන් කළේය.
අනුරාධපුර සාලියපුර ක්‍රීඩාංගණයේදී දස දහස් ජනතාවකගේ සහභාගිත්වයෙන් මේ රැළිය පැවැත්විණි.
එහිදි අග්‍රාමාත්‍ය රනිල් වික්‍රමසිංහ මහතා මෙසේද කීය.
හිටපු ජනාධිපති මහින්ද රාජපක්ෂ මහතා සහ ඔහුගේ කණ්ඩායම වන ඒකාබද්ධ විපක්ෂ කණ්ඩායමයි ජනවාරි මාසේදි අගමැතිකම අරගෙන මේ ආණ්ඩුව ගන්නවා යැයි මේ වසර මුලදී ප්‍රකාශ කළා. මා සතියකට රට යනවා ආණ්ඩුව ගන්නැයි මා පැවසුවා. නෑ. නෑ බලාගෙන ඉන්නවා යැයි ඔවුන් දැන් කියනවා. කවුද ආණ්ඩුවක් ගන්න බලාගෙන ඉන්නේ? පුළුවන්නම් ඇවිල්ලා ගන්න ඕනෑ. නුගේගොඩ රැස්වීමට ඇමතිවරුන් නගින බව ඊට පස්සේ කිව්වා. ප්‍රාදේශිය සභා මන්ත්‍රිවරයෙක්වත් නැග්ගේ නැහැ.
මෛත්‍රිපාල සිරිසේන මහතා ජනාධිපති තරඟයට ආවේ නැත්නම් තමා ශ්‍රී ලංකා නිදහස් පක්ෂයෙන් විශ්‍රාම යාමට සිටි බව මහින්ද රාජපක්ෂ මහතා නුගේගොඩ රැස්වීමේදී ප්‍රකාශ කර තිබෙනවා. මා ශ්‍රී ලංකා නිදහස් පක්ෂයේ සාමාජිකයෙක් නොවන නිසා මට එම පක්ෂය ගැන කථා කරන්න බැහැ. මා කථා කරන්නේත් නැහැ. ඒවා පක්ෂය ඇතුළේ විසඳා ගත යුතු දෙයක්.
මා කථා කරන්නේ ශ්‍රී ලංකා ජනරජයේ ව්‍යවස්ථාව ගැනයි. ජේ.ආර්.ජයවර්ධන මහතා විධායක ජනාධිපති ක්‍රමය ඇති කළේ වාර දෙකකින් විශ්‍රාම යන ආකාරයටයි. ඒ අනුව ජේ.ආර්.ජයවර්ධන මහතා දෙවාරකින් පසු විශ්‍රාම ගියා. ඩී.බී.විජේතුංග මහතා එක වාරයකින් භාගයකදී විශ්‍රාම ගියා.
චන්ද්‍රිකා කුමාරතුංග මහත්මිය දෙවාරයකින් පසු විශ්‍රාම ගියා.
ව්‍යවස්ථාවෙන් අපි සැලසුම් කළේ කුමන පක්ෂයකින් වුවත් දෙවාරයකින් පසු විශ්‍රාම යන විදියටයි. ගියවර විශ්‍රාම යාමට සිටියානම් මහින්ද රාජපක්ෂ මහතා 18 වැනි සංශෝධනය ගෙනවිත් වාර දෙකේ සීමාව ඉවත් කළේ ඇයි? එසේ නොකර විශ්‍රාම යාමට තිබුණානේ. ප්‍රශ්නය එතැනින් ඉවරනේ.
එතුමා විශ්‍රාම නොගිහින් තුන්වැනි වාරෙත් ඉල්ලූ නිසා අපි පොදු අපේක්ෂකයෙක් දාලා එතුමා ගෙදර යැව්වා. ශ්‍රී ලංකා නිදහස් පක්ෂය කරන දේ මා දන්නේ නැහැ. ඒ ගැන එම පක්ෂය තීරණය කරාවි. එය මට අයිති දෙයක් නොවේ. මට කියන්න තියෙන්නේ රටේ ව්‍යවස්ථාව ගැනයි.
මාරුව සිදු වුණේ හොඳ වෙලාවටයි. මන්ද මහින්ද රාජපක්ෂ මහතා මේ රටේ ආර්ථිකය විනාශ කළා. යුද්ධයෙන් පසු මේ රටේ විශාල දියුණුවක් ඇති කරාවි යැයි බලාපොරොත්තු වුණා. අන්තිමට රටේ ආර්ථිකය විනාශ කර දැඩි සත්කාර ඒකකයට යැව්වා. එසේ කළේ ලෙඩාට ප්‍රතිකාර කිරීමට එයාට බැරි නිසායි. අසනීපයට බෙහෙත් දෙන්න දන්නේ නැහැ. තුවාලේ සුද්ධ කරවත් නැහැ. ජනාධිපතිවරණයක් කැඳවා ආපසු බලය අල්ලගෙන කටුනායක සහ රතුපස්වලදී කළා මෙන් වෙඩි තබා ජනතාව මර්ධනය කර ‍ගෙනියන්න සිතුවා. අන්තිමේදී දොස්තර පැනලා ගියා. ජනාධිපති මෛත්‍රිපාල සිරිසේන මහතාට සහ මට ලෙඩා භාර ගන්න වුණා. අපි භාර ගත්තේ ජනතාවට තව බර පටවන්න නොවේ.
2015 දී අපි මේ රට භාර ගන්න විට මේ රටේ ආදායම එදිනෙදා වියදම්වලටත් ප්‍රමාණවත් වුණේ නැහැ. ඒ මදිවට ප්‍රාග්ධන වියදම්ද තිබුණා. එය හරියට අපේ පඩියෙන් ජීවත් වෙන්නවත් බැරි වෙලාවේ ඊට අමතරව තවත් වියදම් කර ගෙවල් දෙකක් හදන්න ගියා වගේ.
තිබුණු ආදායමෙන් අමාත්‍යාංශවල වියදම්වත් පියවන්න බැරි තත්ත්වයකයි අපි රජය භාර ගත්තේ.
2026 වෙනකම් අපිට ණය ගෙවන්න තිබෙනවා. ආර්ථිකයට සිදු වු දේ දැනගත්විට රාජපක්ෂ රෙජිමයට විරේක වුණා. කළ යුතු විදිය දන්නා නිසා අපට එහෙම වෙන්නේ නැහැ. මේ අවුරුද්දේ එදිනෙදා වියදම් ගෙවන්න පුළුවන් වෙන ආකාරයට අපි ආදායම වැඩි කරගෙන තිබෙනවා. ගෙවන්න ඉතුරු කර තිබෙන්නේ සාමාන්‍ය ණය ප්‍රමාණයක් නොවේ. අමතරව මේ අවුරුද්දේ ඩොලර් කෝටි සියයක් ගෙවන්න තිබෙනවා. ඒත් අපි බදු වැඩි කරන්නේ නැහැ. අපි කොහොම හරි මේ දේකරනවා.
2019 සිට අපිට විදේශ විනිමයෙන් අපිට වැඩිපුර කෝටි 400 ක් ගෙවන්න තිබෙනවා. මේවා දැකලා මහින්ද දිව්වා. අපි කොහොම හරි ලෙඩා දැඩි සත්කාර ඒකකයෙන් ඉවත් කරගෙන තිබෙනවා. මෛත්‍රිපාල සිරිසේන ජනාධිපතිතුමත් මමත් කැබ්නට් මණ්ඩලයත් ලෙඩා භාර ගෙන බෙහෙත් දෙනවා. තුවාලේ සුද්ධ කර බෙහෙත් දාලා තිබෙනවා.
මේ අවුරුද්දේ නියඟයක් එනවා. අපි එයටත් මුහුණ දිය යුතුයි. මේ ජාතික ආණ්ඩුව භාර ගත්තට පස්සේ අපිට යුතුකම් දෙකක් තිබෙනවා. ජනතාවට හොඳ ආර්ථිකයක් දෙන්නත් තරුණ තරුණියන්ට ස්ථිර හොඳ අනාගතයක් දෙන්නත් අපේ වගකීමයි. ජාතික ආණ්ඩුවේ අගමැති ලෙසත් එක්සත් ජාතික පක්ෂයේ නායකයා ලෙසත් මා තව වගකීමක් තිබෙනවා. ඒ අපේ පක්ෂයේ සාමාජිකයන්ගේ ප්‍රශ්න විසඳීමයි. ගිය වසරේ මෙය නොකළේ ඇයි දැයි සමහරු අහනවා. මුලින්ම මූලික ප්‍රශ්නවලට අත ගැහුවේ නැතිනම් ආර්ථිකය කඩා වැටිලා ආණ්ඩුවත් කඩා වැටෙනවා. ප්‍රථමයෙන් අපි ඒ දේ කළා. දැන් ඉදිරියට යන්න අපි ලැහැස්තියි. එදා අපි භාර ගත් විට ලංකාවට චාන්ස් එකක් නැහැ යැයි සමහරු කිව්වා. අපි භාර ගෙන අනාගත්තට පස්සේ අවුරුද්දකින් ආපසු එන්න පුළුවන් වේ යැයි හිටපු ජනාධිපති හිතුවා. අපි අනාගත්තේ නැහැ. අපි හොඳින් පාලනය කර ගත්තා. අපි ඉදිරියට යනවා. නමුත් එකක් මතක තබා ගන්න. මේ අපේ රටට තිබෙන අන්තිම අවස්ථාවයි.
අපි 1977 දී විශාල සංවර්ධනයක් පටන් ගත්තා. යුද්ධය නිසා එය කැඩුණා. 2009 සංවර්ධනය නැවත පටන් ගන්න අවස්ථාව ලැබිලත් එය කළේ නැහැ. ඒ වෙනුවට රට කාලා ගියා. පසුගිය අවුරුදු විස්ස තිහ දිහා බලා අපි ඉදිරියට නොගියොත් අනිත් රටවල් ඔක්කොම අපි පහුකර යාවි. අපි පොඩි කාලේ හුඟක් රටවල් හිටියේ අපිට පිටුපසින්. දැන් අපිට පිටුපස්සේ ඉන්නේ ලාඕසය, ඇෆ්ගනිස්ථානය සහ කාම්බෝජය පමණයි.
තව අවුරුදු පහක් හිටියනම් ඇෆ්ගනිස්ථානයත් අපිට ඉස්සර වෙනවා. තරුණ තරුණියන්ට හොඳ රැකියා දීලා රටේ ආර්ථිකය ශක්තිමත් කරන වැඩසටහන ක්‍රියාත්මක කළ හැකි අන්තිම අවස්ථාව මෙයයි. කරන්න තිබෙන සියලුම වැඩ එක සැරේ ආරම්භ කිරීමට අප පියවර ගන්නවා. එක කර්මාන්ත ශාලාවක් දාලා ඒක පිරෙන විට තවත් එකක් දාන්න. එක හෝටලයක් දාලා තවත් හෝටල් දාන්න බලාගෙන ඉන්න බැහැ. තරුණ තරුණියන්ට අවශ්‍ය අතේ හොඳට සල්ලි තිබෙන්නයි. හැම තරුණයෙකුටම අනාගතය ගැන බලාපොරොත්තුවක් තිබෙනවා. මුදල් හම්බ කරන්න, ගෙයක් හදන්න, දරුවන්ට හොඳ අධ්‍යාපනයක් ලබා දෙන්න හැමොටම බලාපොරොත්තු තිබෙනවා. අපි අත ගහන්නේ ඒ සඳහායි.
අපිට භාර දුන්නේ ලෝකයේ විශාලම පිහිණුම් තටාකයයි. ඒ හම්බන්තොට වරාය. ලොකුම මොණර කලාපය මත්තල ගුවන් තොටුපොල. අපි භාර ගන්න විට ඒවාට ගෙනතිබු ණය අරගන්නවත් ශක්තියක් තිබුණේ නැහැ. අපි චීන ජනාධිපතිතුමා සමග කථාකළා. චීන සමාගමක් සමග එකතු වී හම්බන්තොට අලුත් වරායක් හදන්න එතුමා එකඟ වීම ගැන එතුමාට ස්තූතිවන්ත විය යුතුයි. එය ජාත්‍යන්තර කන්ටේනර් වරායක්. ඊ ළඟට අපි මත්තල ගුවන් තොටුපලට තව අවුරුදු දහයකින් මගීන් ලක්ෂ දහයක් එන වැඩ සටහන ක්‍රියාත්මක කරනවා.
ඒ ප්‍රදේශයේ කර්මාන්ත කලාප දානවා. අනුරාධපුර කොල්ලන්ටත් එහේ ගිහින් රැකියා ගන්න පුළුවන්. කිසිම ප්‍රශ්නයක් නැහැ. හැබැයි එහේ ගිහින් ගැහුණු ළමයි සමග යාළු වෙලා එහේ පදිංචි වෙන්න එපා. ආපහු ගමට එන්න.
නැව් තටාංගනයක්, තෙල් පිරිපහදුවක් දාන්න අපි ක්‍රියා කරනවා. අපිට දුන්නේ ණය වලින් පිරුණු හම්බන්තොටක්. අපි එය රැකියා මැෂිමක් බවට පත් කරනවා. පටන් ගත්ත අයම එයට විරුද්ධයි. එහෙම නම් හම්බන්තොට වරායක් හැදුවේ ඇයි? මත්තල ගුවන් තොටුපොල දැම්මේ ඇයි? මා නෙවෙයි ඒවා හැදුවේ. ඇයි ණය වුණේ? එක රැකියාවක් ඇති කළේ නැහැ. අපි රැකියා දෙන්න යනකොට විරුද්ධ වන්නේ ඇයි? ඒත් අපි වැඩ කරනවා.
කොළඹත් විශාල වැඩ සටහනක් පටන් ගන්නවා. එයා පටන් ගත්ත පෝට් සිටිය අපි මූල්‍ය නගරයක් බවට පත් කරනවා. මුළු බස්නාහිර පළාතම මහ නගරයක් කරනවා. ත්‍රිකුණාමල වරායත් දියුණු කරනවා. ඒ සඳහා ජපානය සහ ඉන්දියා ආණ්ඩු සමග මා සාකච්ජා කර තිබෙනවා. ඒ රටවලින් ආයෝජන ගේනවා. හොරොව්පතානේ කොල්ලන්ටත් ත්‍රිකුණාමලේ රැකියාවල්වලට යන්න පුළුවන්. අපිට තිබෙන්නේ පාරවල් හදන්න විතරයි. මේ සියලුම වැඩසටහන් කරන්න තිබෙනවා.
වයඹත් විශාල කර්මාන්ත ශාලාවක් පටන් ගන්නවා. අකිල ඇමතිතුමාගේ ආසනයේ වාහන එකලස් කරන වෙස්ටර්න් ඔටෝ මොබයිල් කර්මාන්ත ශාලාවක් ආරම්භ කරනවා. දැන් තවත් සමාගමක් වාහන නිෂ්පාදන කරන සමාගමක් දමන්න ඉදිරිපත් වී තිබෙනවා. සල්ලි හම්බ කළොත් ලාබෙට ඒ වාහන ගන්න පුළුවන්. රැකියාද ලැබෙනවා.
සංචාරක ව්‍යාපාරයද විශාල වශයෙන් දියුණු කරනවා. නැඟෙනහිර වෙරළේ සංචාරක හෝටල් හදනවා. සංස්කෘතික ත්‍රිකෝණයේ මධ්‍යස්ථානය ලෙස අනුරාධපුරය දියුණු කරනවා. දැන් අපි මොරගහකන්ද වැඩසටහන ආරම්භ කර තිබෙනවා. මල්වතු ඔය යෝජනා ක්‍රමය ආරම්භ කරන්න යනවා. සෑම ප්‍රදේශයකම මේ ආකාරයට රැකියා සහ ස්වයං රැකියා අවස්ථා ඇති වෙනවා.
අවුරුදු 13 ක අධ්‍යාපනය අපි අනිවාර්ය කරනවා. මේ ගම්වලින් සාමාන්‍ය පෙළ අසමත් වෙලා සියයට පනහක් පාසැලෙන් පිටවෙන් න බැහැ. ඒ අය අපි පාසලේම තියාගෙන වෘත්තිය පුහුණුව සහ අනෙකුත් පුහුණුව ලබා දෙනවා. මෛත්‍රිපාල සිරිසේන ජනාධිපතිතුමාගේ රජයෙන් අපි ඒ දේ කර දෙනවා. ඒ අය පාසලෙන් පිටවෙන විට හොඳ රටක් රැකියා තිබෙන පෝසත් රටක් බවට පත් කිරීමටයි අපි එකතු වී සිටින්නේ. මේක අන්තිම අවස්ථාවයි.
ඒ දේ කරන ගමන් පක්ෂයේ අය වින්ද දුක මට අමතක වෙලා නැහැ. ඒ අයට උදව් කරන්න ඕනෑ. රැකියා සොයා දෙන්න ඕනෑ. දේශපාලන පළිගැනීම්වලට ලක් වූවන්ට සාධාරණය ඉටු කිරීම පළමුවෙන්ම කළ යුතු බව මා මහ ලේකම් කබීර් හෂීම් මහතාට කිව්වා. කුඩා ව්‍යාපාර ආරම්භ කරන්න ඉන්න අයට අපි ණය දෙන්න ඕනෑ. තරුණ තරුණියන්ට රැකියා පුහුණුව ලබා දෙන්න ඕනෑ.
මේ වැඩ කඩාකප්පල් කිරීමට ඉඩ දෙන්න බැහැ. ඒ හින්ද කවුරු හරි නටන්න ආවොත් 2017 සිට එක්සත් ජාතික පක්සය සමග නටන්න සිදු වෙන විදියට එක්සත් ජාතික පක්ෂය ප්‍රතිසංවිධානය කළ යුතු බව මා අපේ සභාපතිවරයාටත් මහ ලේකම්වරයාටත් කිව්වා. රටේ සංවර්ධනය , ජාතික සමගිය, තරුණ තරුණියන්ගේ අනාගත සහ සාමාන්‍ය ජනතාව ආරක්ෂා කළ යුතුයි. එය එක්සත් ජාතික පක්ෂයේ යුතුකමයි. ඒ සඳහා අපි කැපවෙමු. එක්සත් ජාතික පක්ෂයට ජයවේවා.
ග්‍රාමීය ආර්ථිකය පිළිබඳ අමාත්‍ය පී. හැරිසන්, එක්සත් ජාතික පක්ෂයේ මහ ලේකම් රාජ්‍ය ව්‍යාවසාය සංවර්ධන අමාත්‍ය කබීර් හෂීම් , අධ්‍යාපන අමාත්‍ය අකිල විරාජ් කාරියවසම්, කාන්තා හා ළමා කටයුතු අමාත්‍ය චන්ද්‍රානි බණ්ඩාර මහත්මිය ජාතික සවිබල ගැන්විමේ රාජ්‍ය අමාත්‍ය රන්ජන් රාමනායක මහත්වරුද මේ රැළිය ඇමතූහ. ,
මේ ජන රැළියට අනුරාධපුරයේ එක්සත් ජාතික පක්ෂයේ පාර්ලිමේන්තු මන්ත්‍රීවරුන්, පළාත් සභා මන්ත්‍රීවරුන්, පළාත් පාලන හිටපු නියෝජිතයින් ඇතුළු අති විශාල ජනතාවක් සහභාගි වී සිටියහ. 
ප්‍රසන්න රණතුංග වේදිකාවෙන් බසී.
ඒකාබද්ධ විපක්ෂය නුගේගොඩදී ඉකුත්දා පැවැත්වූ “පෙරැළියක ඇරැඹුම” රැලියේදී පාර්ලිමේන්තු මන්ත්‍රී ප්‍රසන්න රණතුංග වේදිකාවෙන් බැසගොස් තිබේ.
දේශපාලන ආරංචිමාර්ග කියා සිටියේ හිටපු ජනාධිපති මහින්ද රාජපක්ෂ මහතාට සහය පළකරන පළාත් පාලන ආයතනවල හිටපු සභාපතිවරුන්ට වේදිකාවේ ආසන පනවා නොතිබීම හේතුවෙන් ඔහු එම තීරණය ගෙන ඇති බවයි.අදාළ පළාත් පාලන නියෝජිතයන්ට වේදිකාවේ අසුන් ගැනීමට අවස්ථාවක් ලබා දෙන්නැයි ප්‍රසන්න රණතුංග මන්ත්‍රීවරයා සංවිධායක මණ්ඩලයෙන් ඉල්ලීමක් කර ඇත.
එහෙත් ඔවුන් ඊට යහපත් ප්‍රතිචාරයක් නොදැක්වීම හේතුවෙන් ප්‍රසන්න රණතුංග මන්ත්‍රීවරයා වේදිකාවෙන් බැස ගොස් පළාත් පාලන ආයතන නියෝජිතයින් සමඟ වේදිකාව ඉදිරිපිට සිට රැලියට සම්බන්ධවී ඇති බව වාර්තා වෙයි.
මහ ඇමැති මහින්ද සාකච්ඡා: යළි හමුවකට එකඟතා.
ශ්‍රී ලංකා නිදහස් පක්ෂය බලවත් සංවිධානයක් බවට පත්කිරීම සඳහා හිටපු ජනාධිපති මහින්ද රාජපක්ෂ මහතා සමඟ පළාත් ප්‍රධාන අමාත්‍යවරුන් ඊයේ සිදු කළ සාකචඡාව තීරණයකින් තොරව අවසන් විය.
එසේ වුවද ප්‍රධාන අමාත්‍යවරුන් කියා සිටියේ ඉදිරියේ සාකච්ඡා මාලාවකට මුලපුරවමින් ඊයේ සාකච්ඡාව වාද විවාද සහිතව අවසන් කෙරුණු බවය.
මෙම සාකච්ඡාව පිළිබඳව කරන ලද විමසුමකට පිළිතුරු දුන් දකුණු ප්‍රධාන අමාත්‍ය ශාන් විජයලාල්ද සිල්වා මහතා කියා සිටියේ ඉදිරියේදී තවත් සාකච්ඡා මාලාවකට මුල පුරමින් තමයි අද සාකච්ඡා අවසන් ‍කළේ. ඉතා සුහද ශීලිව පැවැත්වුණා. කොයිම අවස්ථාවකවත් අපට ඒ මහතා සමග සාකච්ඡා කරන්න කිසිදු බාධාවක් නැහැ. ශ්‍රී ලංකා නිදහස් පක්ෂය වෙනුවෙන් තමයි අපි කවුරුත් පෙනී සිටින්නේ යැයිද කීය.
බස්නාහිර පළාත් ප්‍රධාන අමාත්‍ය ඉසුර දේවප්‍රිය මහතා අදහස් දක්වමින් අපිට මැතිවරණය නෙමෙයි වැදගත් වෙන්නේ ශ්‍රි ලංකා නිදහස් පක්ෂයයි. අපි සාකච්ඡා කළේ පක්ෂය වෙනුවෙනුයි. ඒ හැර මැතිවරණය වෙනුවෙන් නෙමෙයි. ප්‍රධාන අමාත්‍යවරුන් හත්දෙනා දැඩි අපේක්ෂා සහිතව එම සාකච්ඡාවට සහභාගි වී ඇති අතර මහින්ද රාජපක්ෂ මහතා සමඟ ශ්‍රී ලංකා නිදහස් පක්ෂයට බාහිරින් පැමිණි පිරිසක් නිසා මෙම සාකච්ඡාවලට බාධා ඇතිවූ බවද මහඇමැතිවරු කියා සිටියහ.
එම අවස්ථාව සඳහා ජී. එල්. පීරිස්, බන්දුල ගුණවර්ධන, මහින්ද යාපා අබේවර්ධන, ප්‍රසන්න රණතුංග, ජොන්ස්ටන් ප්‍රනාන්දු, ගාමිණී ලොකුගේ යන මහත්වරු සහ මහ ඇමැතිවරුන් වන සරත් ඒකනායක, ඉසුර දේවප්‍රිය, මහීපාල හේරත්, ශාන් විජේලාල් ද සිල්වා, චාමර සම්පත් දසනායක, ධර්මසිරි දසනායක යන මහත්වරු සහභාගි වූහ.
දේශපාලන කුහකයෝ පිරිසක් සතියෙන් සතිය බොරු නිර්මාණය කරනවා.
දේශපාලන කුහකත්වයෙන් හා ඊර්ෂ්‍යාවෙන් සිටින පිරිසක් සතියෙන් සතිය බොරු නිර්මාණය කරමින්, පට්ටපල් බොරු කියමින් අහිංසක මිනිසුන් පාරට බැස්සූ බවත්, දැන් හිරගෙවල්වල තපින්නට සිදුවී තිබෙන්නේ එම අහිංසක මිනිසුන්ටයි. එය හම්බන්තොට දිස්ත්‍රික්කයේ ජනතාව තේරුම් ගෙන තිබෙන බව ධීවර හා ජලජ සම්පත් සංවර්ධන අමාත්‍ය මහින්ද අමරවීර මහතා පැවැසීය.
අමාත්‍යවරයා මේ අදහස් පළ ‍කළේ 20 වැනි දින වැලිගම, කප්පර‍තොට නැංගුරම් පොළ ජනතා අයිතියට පත්කිරීමේ උත්සවයට එක්වෙමිනි. ධීවර පවුල් 595 කට ප්‍රතිලාභ හිමිවන මෙම නැංගුරම් පොළ සඳහා මිලියන 595 වැය කරමින් ඉදිකර තිබූ අතර එහි දී තවදුරටත් අදහස් දැක්වූ අමාත්‍යවරයා මෙසේද සඳහන් ‍කළේය. දවසින් දවස බොරුව නිර්මාණය කරනවා. හැම සතියකටම එක් බොරුවක් කියනවා. ප්‍රවෘත්ති සාකච්ඡාවක් තියලා තවත් බොරුවක් කියනවා. මේ බොරුවට උත්තර ලබා දෙන්න අප ගම්වලට ගිහින් වැඩ කරනවා. එයාල බොරු නිර්මාණය කරනවා.
නින්ද නොයන විට තවත් බොරුවක් හදනවා. එයට උත්තර දෙන්න අපට සතියක් විතර යනවා. ඒකත් අපේ අඩුවක්. බලන්න බොරු නිර්මාණය කරන හැටි. පළමුව කිව්වා අප ඉන්දියාවේ කොළනියක් වෙනවා කියලා. චීනය තරහ කරගෙන අප ඉන්දියාවට ඕන විදියට වැඩ කරන බව පැවසුවා.
ඉන්දියාවෙන් ඇම්බියුලන්ස් ටිකක් එනවා. ඒවා හරහා ඉන්දියාවේ රෝ ඔක්තු සේවයත් එනවා. ඒවායේ රියදුරන්, ගෝලයන් එන්නේ ඉන්දිවෙන් බව පැවසුවා. මේ ගිලන් රථවල රෝ ඔක්තු සේවයේ කවුරුවත් ආවේ නැහැ. සති ගාණක් මේ ගැන කථා වුණා. ඒ කථාවත් එතනින් ඉවරවුණා. දෙවනුව
කිව්වා හනුම පාලම හදන්න එනවා කියලා . පළමු සතියේ හනුමා පාලම ගැන කියනවා.දෙවන සතියේ එය පුපුරුවන්න බලකායක් හදන්න කටයුතු කරනවා කියමින් රට ගිනි තියාගෙන ගියා .එහෙත් එවැනි පාලමක් හැදුනේ නැහැ. ගිවිසුමකුත් නැහැ. ඊලගට හෙට්කා ගිවිසුමක් ගැන කිව්වා.වත්මන් රජය ඉන්දියාව, චීනය:ජපානය, ඇමරිකාව එක්ක ගිවිසුම් අත්සන් කරනවා. රටට අහිතකර ගිවිසුම් කවදාවත් අත්සන් කරන්නේ නැහැ. අපේ රටට වාසි එන විදියට ගිවිසුම්වලට අත්සන් කරනවා. අක්කර 15000ක් හම්බන්තොටින් ගන්නවා.චීන කොළණියක් බවට පත් කරනවා. හම්බන්තොට පවුල් 35000ක් එළියට යනවාලු. චීන්නු ලක්ෂ 10කට වීසා දෙනවා.දැන් ඉංදියානු කොළණිය චීන කොළණිය වෙළා. මේ වගේ පට්ටපල් බොරු කියලා .මිනිසුන් පාරට බස්සලා දැන් හිරගෙවල්වල තපින්න වෙලා තියෙන්නේ අහිංසක මිනිසුන්ටයි. එය හම්බන්තොට මිනිසුන්ට තේරී තිබෙනවා.මිනිසුන් වගේම හාමුදුරුවන් රවටනු ලැබුවා. අපේ තරුණ, තරුණියන්ට රැකියා ලබා දෙන්න මෙම කාර්මාන්ත ගේන්න කියලා හම්බන්තොට මිනිසුන් කියනවා. මෙසේ බොරු කියමින් දවසින් දවස විකිණිය නොහැකියි. ඔය ආණ්ඩු ගන්න කථාවත් එහෙම කථාවක්.
එක්සත් ජාතික පක්ෂය අවුරුදු 17ක් ආණ්ඩුව කරන අවස්ථාවේ අපත් කිව්වා මීළඟ සිංහල අවුරුද්දේ අපේ ආණ්ඩුවක දී අවුරුදු කන බව ඒ කාලයේ අපත් කීවා. 2021 වෙනකම් ජනාධිපතිතුමාගේ කාලය තිබෙනවා.2020 වෙනකම් පාර්ලිමේන්තුවේ අපට කාලය තියෙනවා.ජනාධිපති තුමන් හා කථානායක තුමන් එකතුවී තින්දු ගෙන ඔළුගෙඩි වෙනසක් වුනොත් පමණක් ආණ්ඩු හදන්න පුළුවන්.එහෙම නැතිව ආණ්ඩු හදන්න හැකියාවක් නැහැ.
ජනාධිපතිතුමන් කවදාවත් රට අස්ථාවර කරන්නේ නැහැ.තරගෙට හොරකම් කරන්නවත්, රට ආපස්සට ගෙනියන්නවත් නොව ජනාධිපතිතුමන්ට අවශ්‍ය රට දියුණු කරන්නයි.රට අස්ථාවර කරලා ආයෝජකයන් ගේන එක නවත්වන්නේ නැතිව රටට දෝහිනොවන ලෙස ජනතාවගෙන් ඉල්ලනවා. කරන්න බැරි දේවල් කිය කියා යන්න එපා කියා මෙහි දී දේශපාලඥන්ගෙනුත් ඉල්ලා සිටින බව මහින්ද අමරවීර මහතා පැවැසීය.
මෙම අමාත්‍යාංශයේ අභියෝග දෙකකට මුහුණ දෙන්න සිදු වුණා. යුරෝපා මත්ස්‍ය තහනම ඉන් එකක්.ඉංදියාවේ ධීවර ගැටලුව අනෙත් කාරණාවයි.ඉංදියාව සමඟ සාකච්ඡා කරලා ඉංදියාව සිදුකරනු ලබන නීති විරෝධි පන්න ක්‍රමය නතර කිරීමට අපට හැකිවී තිබෙනවා. ඉන්දියාව පළමු වරට බොටම් ට්‍රෝලිම් පන්න ක්‍රමය තහනම් කිරීමටත්, කිසිදු බලපත්‍රයක් නොදෙන්නත් තීරණය කර තිබෙනවා.ඒ සඳහා යොදවා තිබූ බෝට්ටු 83ක් අයින්කර ගනිමින් වෙනත් කාර්මාන්තයන්ට ගැඹුරේ මුහුදේ යොදාගන්න පසුගිය සතියේ දිවයිනට පැමිණි ඉංදියාවේ ධීවර ඇමැති තුමා පොරොන්දුවක් ලබා දුන්නා.වෙනත් රැකියාවන්ට එම ධීවරයන් යොදවන්නත් ඉන්දියාව සුදානම්.
අනෙත් ප්‍රධාන ගැටලුව වන යුරෝපා මත්ස්‍ය තහනම ඉවත් කර ගන්න අපට පුළුවන් වුණා. ධීවරයන්ට පමණක් නොවෙයි රටක් ලෙසත් අපට විශාල වාසියක් ඉන් ලැබෙනවා. ජී.එස්.පී තහනම ඉවත් කර ගන්නට රජයට පුළුවන් වුණා. මේව දෙස බලාගෙන මේව විවේචනය කරන කණ්ඩායම් ඉන්නවා. කොන්දේසිවලට එකග වූ බවට බොරු ප්‍රචාර ගෙන යනවා. රටට අහිතකර කිසිදු ගිවිසුමකට අත්සන් කරන්නේ නැහැ.රටට අහිතකර කිසිදු කටයුත්තකට අප ඉඩ තියෙන්නේ නැහැ. මේ සහනය ලැබෙන විට සමහරුන් ඊර්ෂ්‍යායාවෙන් බලනවා.
මොවුන් චෝදනා කරනවා කොන්දේසි මගින් මෙම සහනය ලබා ගත් බවට පට්ටපල් බොරු කියාගෙන යනවා. යහපාලනය මේ රට තුළ ක්‍රියාත්මක කිරීම, ප්‍රජාතන්ත්‍රවාදය ස්ථාපනය කිරීම, සංවර්ධනය නිසි ලෙස ක්‍රියාත්මක කිරීම, වැනි කරුණු තමයි ක්‍රියාත්මක කරලා තිබෙන්නේ. අද මාධ්‍යවේදින්ට කොයිතරම් නිදහසක් තියෙනවාද? මෙවැනි දේ ජී.එස්.ටී ප්ලස් ලබා ගන්න හේතුවුණා. රට බෙදන ආකාරයේ, බුද්ධාගම අයින් කිරීම, මේවට කිසිදු ආකාරයේ කිසිදු යෝජනාවක්‍ ගෙනත් නැහැ.ඒටට අහිතකර කිසිදු දෙයකට අප ඉඩ දෙන්නේ නැහැ.
ධීවර හා ජලජ සම්පත් සංවර්ධන රාජ්‍ය අමාත්‍ය දිලිප් වෙදආරච්චි මහතා-පවුල් වාදය නැති කර, දුප්පත් ජනතාවගේ මග ශත්තිමත් කිරීමටත්, රජය කටයුතු කරනවා. රට නංවන වැඩ පිළිවලක් ක්‍රියාත්මක කරනවා. ධිවර කටයුතු සංවර්ධනය කිරීමේ දී සියල්ල අප කළමනාකරණය කරමින් මේ රටේ ධීවර කේෂත්‍රය ගොඩනගන්න කටයුතු කරනවා. ඉදිරි‍යේ දී විශාල සහන ධීවර ජනතාවට ලබා දෙනවා.යහපාලන රජය තුළින් ජී.එස්.පී සහන ලැබීමත් සමගම භාණ්ඩ හත්සිය ගණනනකට සහන ලැබෙනවා.
දකුණු පළාත් සභා මන්ත්‍රී චතුර ගලප්පත්ති, හිටපු පාර්ලිමේන්තු මන්ත්‍රී ශ්‍රී ලංකා නිදහස් පක්ෂයේ ප්‍රධාන සංවිධායක හේමාල් ගුණසේකර, ධීවර හා ජලජ සම්පත් අමාත්‍යාංශයේ ලේකම් ඩබ්.එම්.ආර්.අධිකාරී මහත්මිය ඇතුළු එම අමාත්‍යාංශයේ උසස් නිලධාරීන් රැසක්ද මේ අවස්ථාවට සහභාගි වූහ.
අස්වූ රාජ්‍ය ඇමැති පියංකරගේ ඉඩම් කොල්ලයට විමලුත් හවුල්.
ආණ්ඩුවෙන් ඉල්ලා අස්වූ රාජ්‍ය ඇමැති පියංකර ජයරත්න මහතා සිදුකර ඇති ඉඩම් කොල්ලයට බන්ධනාගාර ගතව සිටින විමල් වීරවංශත් සම්බන්ධ බව නිපුණතා සංවර්ධන හා වෘත්තීය පුහුණු රාජ්‍ය ඇමැති පාලිත රංගෙ බණ්ඩාර මහතා පවසයි.
ඉඩමක් , නිවසක් නොමැති මිනිසුන්ට බෙදා දීමට තිබූ ඉඩම් කට්ටි 06ක් පියංකර ජයරත්න හිටපු රාජ්‍ය ඇමැතිවරයා වංචනික ලෙස ලබා ගෙන ඇති බවත් ඇමැතිවරයා පැවැසීය.
පළාත් සභා හා පළාත් පාලන රාජ්‍ය ඇමැති ධූරයෙන් ඉවත් වූ ප්‍රියංකර ජයරත්න මහතා පිළිබඳ අදහස් දක්වමින් ඔහු මේ බව පැවැසීය.
මේ ඉඩම් වංචාවට රක්ෂිත බන්ධනාගාරගතව සිටින විමල් වීරවංශ මහතා ද සෘජුවම වගකිව යුතු බවත් ඇමැතිවරයා පෙන්වා දෙයි. ප්‍රියංකර ජයරත්න වෙත එම ඉඩම් කට්ටි වෙන් කර දී ඇත්තේ විමල් වීරවංශ මහතා ඇමැතිවරයෙකු ලෙස කටයුතු කළ සමයේ ඔහුගේ නියෝග හා උපදෙස් මත බව ද පාලිත රංගේ බණ්ඩාර මහතා කියා සිටියි. මේ ඉඩම් වංචාවේ වගකීම නිවාස සංවර්ධන අධිකාරියට ද පැවරෙන බව ඔහු සඳහන් කෙළේය.
ශ්‍රී ලංකා නිදහස් පක්‍ෂයේ බොහෝ පිරිසක් ආණ්ඩුවට එක්වූයේ වංචා දූෂණ චෝදනා යටපත් කර ගැනීමේ අපෙක්ෂාවෙන් බවත් ඇමැතිවරයා කීය.
පසුගිය ජනාධිපතිවරණ සමයේ දවල් මිගෙල් රෑ දැනියෙල් භූමිකාවක් නිරූපණය කරමින් ඇතැම් පුද්ගලයින් මහින්ද රාජපක්ෂ මෙන්ම මෛත්‍රීපාල සිරිසේන ද මුලාවට ලක්කළ බවද රංගේ බණ්ඩාර මහතා සඳහන් කෙළේය.
බන වසරේ අධිවේගී මාර්ග තුනක වැඩ අරඹනවා.මහින්ද රාජපක්ෂ යුගයේ දකුණු පළාතේ හම්බන්තොටට පමණක් සීමාවී තිබුණු සංවර්ධනය රට පුරාවටම ගෙනයන්න යහපාලන ආණ්ඩුව පියවර ගෙන ඇති බව උසස් අධ්‍යාපන හා මහාමාර්ග ඇමැති ලක්ෂ්මන් කිරිඇල්ල මහතා පැවැසීය.
ඒ මහතා එසේ කීවේ කොළඹ - රත්නපුර ලෝලෙවල් මාර්ගයේ ඔරුගොඩවත්ත මංසන්ධිය සිට අඹතලේ දක්වාවූ ප්‍රදේශය මංතීරු හතරකින් යුතුව සංවර්ධනය කිරීමේ ව්‍යාපෘතියට මුද්ගල් තැබීම නිමිතිකොට අංගොඩ මංසන්ධියේ පැවැති උත්සව සභාවකට සහභාගී වෙමිනි.
කොළඹ දිස්ත්‍රික් පාර්ලිමේන්තු මන්ත්‍රී හා කොළොන්නාව එක්සත් ජාතික පක්ෂ සංවිධායක එස්. එම්. මරික්කාර් මහතාගේ යෝජනාවක් පරිදි සිදුකෙරෙන මෙම ව්‍යාපෘතියට රුපියල් මිලියන 7000ක් වැයවන අතර ඉඩම් අහිමිවන පිරිසට වන්දි වශයෙන් රුපියල් මිලියන 3500ක් ගෙවීම ද මේ වනවිටත් සිදුවෙමින් පවතී. ගුවන්තොටුපොළක්, වරායක්, අධිවේගී මාර්ගය හා ක්‍රීඩාංගණයක් හම්බන්තොට ඉදිකළ මහින්ද රාජපක්ෂට තම පාලන කාලය තුළදී දකුණේ තරුණයින්ට රැකියා සපයන්න එකම කර්මාන්ත ශාලාවක්වත් ඉදිකරන්නට නොහැකි වූවා පමණක් නොව, ප්‍රේමදාස යුගයේ ආරම්භකරපු ඇඟලුම් කම්හල්වලින් 50%ක්ම වැසීගියේ එම යුගයේදී බව ද සඳහන් කළ ඇමැතිවරයා දැන් මෛත්‍රීපාල සිරිසේන ජනාධිපතිවරයා හා රනිල් වික්‍රමසිංහ අගමැතිතුමා පක්ෂ, පාට බේදයක් නැතිව අපේ හම්බන්තොට තරුණ තරුණියන්ට රැකියා ලක්ෂයක් ලබාදෙන්න කටයුතු කරනවිට එයට විරුද්ධ වන්නේ ඇයිදැයි යන්න ප්‍රශ්නයක් බව ද කීය.ඇමැතිවරයා මෙසේද කීවේය.
අපි ශ්‍රී ලංකාව පුරාම අලුත් සංස්කෘතියක් බිහිකරලා තිබෙනවා. රටේ සංවර්ධනය සමඟ ලබන අවුරුද්දේ අධිවේගී මාර්ග 3ක වැඩ ආරම්භ කරනවා. දැනටමත් කොළඹ - මහනුවර, කඩවත - මීරිගම අධිවේගී මාර්ග දළදා වහන්සේ වැඳපුදා ගැනීමට යන සැදැහැවතුන්ට මාර්ග පහසුකම් සැලසීමට ඉදිකරගෙන යන අතර ශ්‍රීපාදස්ථානය වැඳපුදා ගැනීමට යන සැදැහැවතුන්ට මාර්ග පහසුකම් සඳහා රුවන්පුර අධිවේගී මාර්ගය ඉදිකිරීමට ද පියවර ගෙන තිබෙනවා. එසේම ශ්‍රී මහා බෝධීන් වහන්සේ වැඳපුදා ගැනීමට දඹුල්ල - හබරණ මාර්ගය අධිවේගී මාර්ගයක් ලෙස සංවර්ධනය කරනවා.
මේ අතර තමයි වසර 30ක් පුරාවට ඉදිකරන්න බැරිව තිබුණු මෙම ලෝලෙවල් මාර්ගය ඉදිකිරීමේ කටයුතුවලටත් මූලිකත්වයක් දී අද ඒ සඳහා මුල්ගල් තැබුවේ. 2018 වසර අවසන්වීමට පෙර මාර්ග සංවර්ධන අධිකාරිය මෙම කටයුතු අවසන් කිරීමට නියමිතව තිබෙනවා‍.
මුදල් ඇමැති රවි කරුණානායක මහතා, මේ රටේ සංවර්ධනය සඳහා අවශ්‍ය කිසිම කටයුත්තකට අපි මින් මතුවට මුදල් නැතැයි කියන වචනය පාවිච්චි කරන්නේ නැහැ. මෙතෙක් කල් මොනවද කරන්නේ, මොකක්ද කළේ කවදාද කරන්නේ කියලා අහපු අයට දැන් මේ වගේ ව්‍යාපෘති ආරම්භ කරනකොට කිසියම් වෙනසක් පෙනේවි.
අපි මේ කරගෙන යන්නේ රාජපක්ෂ වට්ටපු ආර්ථිකය හදාගෙන යන ගමන් ජනතාව පිට බරනොපටවා රටේ හැමතැනම සංවර්ධන කටයුතු ආරම්භ කිරීමට මුදල් යෙදීමයි.
පසුගිය කාලයේ රාජපක්ෂ ආණ්ඩුවේ ප්‍රජාතන්ත්‍රවාදය නැතැයි කියලා අපෙන් උදුරාගත්තු ජී. එස්. පී. ප්ලස් එකත් දැන් අපේ රටට ලැබිලා තිබෙනවා. මේ නිසා මේ රටේ ඇඟලුම් ක්ෂේත්‍රයේ නියැලිව සිටි බහුතර පිරිසකට යළි තම ආර්ථිකය පිළිබඳව බලාපොරොත්තු ඇතිකරගත හැකිය.
කොළඹ දිස්ත්‍රික් පාර්ලිමේන්තු මන්ත්‍රී හා කොළොන්නාව ශ්‍රී ලංකා නිදහස් පක්ෂ සංවිධායක එස්. එම්. මරික්කාර් මහතා, මෙම ලෝලෙවල් මාර්ගය මා කෙරේ විශ්වාසය තබලා මාව පාර්ලිමේන්තු මන්ත්‍රීවරයකු වශයෙන් පත්කරගත්තු ජනතාවගේ බලාපොරොත්තු ඉටුවීමක් වශයෙන් මා සළකනවා. මේ සඳහා රුපියල් මිලියන හත්දහසක් වැයකරන්න වුණත් ඊට වඩා වැඩි මුදලක් මාර්ගය අවට ඉඩම් අහිමි වුණු පිරිසට වන්දි ගෙවීමටත්, මේ මාර්ගය යටින් මෙතෙක් කාලයක් භූගත ජලය කොළඹට ගෙන ගිය නළ මාර්ගය ඉවත් කිරීම හා නැවත ඒ සඳහා නළ මාර්ගයක් අලුතින් ඉදිකිරීමටත් වැය වෙනවා.
මේවා අපිට ප්‍රශ්නයක්ව තිබියදී අගමැති රනිල් වික්‍රමසිංහ මැතිතුමාගේ හා මුදල් ඇමැතිතුමාගේ අනුග්‍රහය නිසා ඊට අවශ්‍ය සියලු මුදල් මේ වනවිටත් ලබාගැනීමට හැකිවුණා. ඒ වගේම උසස් අධ්‍යාපන හා මහා මාර්ග ඇමැතිතුමාගේ හා එම අමාත්‍යාංශයේ මාර්ග සංවර්ධන අධිකාරියේ සභාපතිවරයා ඇතුලු සියලු නිලධාරීන්ගේ සහයෝගය ද අපට ලැබුණා. එමෙන්ම මේ සම්බන්ධව එම පිරිසට මෙන්ම අප වෙත ඉඩම් බාරදුන් සැමට ද මාගේ ගෞරව ප්‍රණාමය පුදකරනවා.
විදේශ කටයුතු පිළිබඳ වැඩබලන ඇමති හර්ෂ ද සිල්වා, මාර්ග සංවර්ධන අධිකාරියේ සභාපති සුනිල් සූරියාරච්චි යන මහත්වරු ද මෙහිදී අදහස් දැක්වූහ.
ඌවේ මහ ඇමති පාසැල් යයි.
2017 වසරේ පළමු වසරට පාසල් දරුවන් ඇතුලත් කිරීම පැවති අද උදෑසන ඌව මහ ඇමතිවරයා සිය බිරිදත් සමග තම දෙවෙනි දරුවා බදුල්ලේ ඌව විදුහලට තම දෑතින් අල්ලා ගෙනවිත් බාරදුන්නේය.
විදුහල්පති ඩී.කේ.එස් ජයතිස්ස පැවසුවේ ප්‍රධාන ඇමති චාමර සම්පත් දසනායක සහ බිරිද වන ෂෙහානි බස්නායක තම දෙවෙනි දරුවා වන තේජන සන්දීප් දසනායක සිසුවා ඊයේ උදේ පාසලට බාරදී පාසලට අවශ්‍ය උදව් උපකාර කරන බවයි.
පුංචි ඡන්දය ගැන අවසන් තීරණය 23 ට පසු.
පළාත් පාලන මැතිවරණය පිළිබඳව අවසන් තීරණයක් ජනවාරි මස 23 දාට පසුව ගැනීමට පක්ෂ නායකයන් තීරණය කර ඇති බව රජයේ ප්‍රවෘත්ති දෙපාර්තමේන්තුව නිවේදනයක් නිකුත්කරමින් පවසයි.
පක්ෂ නායකයන්ගේ සහභාගීත්වයෙන් පාර්ලිමේන්තු සංකීර්ණයේදී අද පැවැති සාකච්ඡාවකදී මෙම තීරණයන්ට එළඹි බව එහි සදහන්.
රජයේ ප්‍රවෘත්ති දෙපාර්තමේන්තුව පැවසුවේ අග්‍රාමාත්‍ය රනිල් වික්‍රමසිංහගේ ප්‍රධානත්වයෙන් පැවැති මෙම සාකච්ඡාවට ප්‍රධාන දේශපාලන පක්ෂ නියෝජනය කරමින් නායකයන් හා නියෝජිතයන් එක්ව සිටි  බවයි.
අලුත් ශ්‍රී ලංකාවක් බිහි කිරීම කිසිවෙකුට නැවැත්විය නොහැකිය.
ශක්තිමත් ස්ථීර අනාගතයක් හම්බන්තොටින් ආරම්භ කරන බවත්, එම බලගතු අලුත් ශ්‍රී ලංකාවක් ඇති කිරීම කිසිවෙකුටත් නැවැත්විය නොහැකි බවත්, අග්‍රාමාත්‍ය රනිල් වික්‍රමසිංහ මහතා පවසයි.
තිරසර යුගයේ තුන්වන වසර ආරම්භ වන අවස්ථාවේ මේ රටේ තරුණ තරුණියන්ට රැකියා අවස්ථා ලබාදෙන යෝධ සංවර්ධන සංග්‍රාමය හම්බන්තොටින් පටන් ගන්නවා යැයි අගමැතිවරයා අවධාරණය කරයි.
‘තිරසර යුගයක තෙවසරක ඇරඹුම’ සමරමින් ශ්‍රී ලංකාව ඉන්දියන් සාගරයේ කේන්ද්‍රස්ථානය බවට පත් කරමින් රැකියා ආදායම් මාර්ග ලක්ෂ ගණනින් බිහිකිරීමේ අරමුණ පෙරදැරිව දියත් කෙරෙන ජාතික ආර්ථික වැඩපිළිවෙල යටතේ ‘රුහුණු ආර්ථික සංවර්ධන ප්‍රදේශය’ ශ්‍රී ලංකාව සහ චීන සමුහ ආණ්ඩුව එක්ව නිර්මාණය කරන ‘ශ්‍රී ලංකා චීන කර්මාන්ත හා මනා සංවිධාන කලාපය’ හම්බන්තොට මිරිජ්ජවිලදී පෙරේදා (7) සමාරම්භක උත්සව අවස්ථාවට සහභාගී වෙමින් අග්‍රාමාත්‍යවරයා මේ බව ප්‍රකාශ කළේ ය.
එහිදී වැඩිදුරටත් අදහස් දැක්වූ අග්‍රාමාත්‍ය රනිල් වික්‍රමසිංහ මහතා,වසර 2015 ජනවාරි 8 මෛත්‍රීපාල සිරිසේන මැතිතුමා මේ රටේ ජනපති හැටියට තෝරාපත් කර ගත්තේ, මේ රටේ සාමාන්‍ය ජනතාවට හොඳ ජීවිතයක් ලබාදෙන්න, තරුණ තරුණියන්ට හොඳ අනාගතයක් ලබාදෙන්න. අපි ජාතික ආණ්ඩුවක් ඇති කළේ ඒ නිසයි. මේ අවස්ථාවේ රට දියුණු කරන්න අපි එකතු වුණා.
තිරසර යුගයේ තුන්වන වසර ආරම්භ වන අවස්ථාවේ මේ රටේ තරුණ තරුණියන්ට රැකියා අවස්ථා ලබාදෙන්න යෝධ සංවර්ධන සංග්‍රාමය අපි හම්බන්තොටින් පටන් ගන්නවා. ජනාධිපතිතුමාගේ නායකත්වයෙන් විශාල සංවර්ධනයක් හම්බන්තොටින් පටන් ගන්නවා. අපි හම්බන්තොට වරාය ගැන කතා කළා. ඒත් මහින්ද රාජපක්ෂ හිටපු ජනාධිපතිතුමා වරාය හැදුවා. ආයෝජකයෝ එයි කියලා හිතුවා. ඒත් ඒක සිදු වුණේ නෑ.
මේ ප්‍රදේශයකට ආයෝජන කර්මාන්ත ලබුණේ නෑ. වරායට නැව් භාණ්ඩ තිබුණේ නෑ. 2014 දී වරායෙන් රුපියල් මිලියන 983ක අලාභයක් ලබාගත්තා. අපිට ණය ගෙවන්නත් තිබෙනවා. ණය ගෙවන්නත් ශක්තිය නෑ. ලාභ ලබාගන්න ශක්තියක් නෑ. අර්බුදයක හිටියේ. දරුවයි මවයි මැරෙන්න හිටියේ. ගතයුතු පියවර සාකච්ඡා කළා. ණය අවලංගු කරන්න බැරි වුණා.
අපි චීනයට ගියා. චීනයට ගිහින්, මේ ගැන කතා කළා. මේ ගැන විශේෂ අවධානයක් ඇති කළා. මේ ප්‍රදේශයට හොඳ ආර්ථිකයක් ලබාදිය යුතුයි. විශාල කර්මාන්තකරණයක් කළ යුතුයි. ඒ සඳහා කර්මාන්තශාලා 2500ක් පමණ වුවමනායි. අපි මූලික වශයෙන් ඒකතු වෙලා ආර්ථික කොමිටියේ මේ ගැන සකච්ඡා කළා. උවමනා ඉඩම් තියෙනවද කියා ඇසුවා. චීනය පැත්තෙන් කිව්වා. අක්කර 15,000ක් පමණ වුවමනයි කියලා. අපිට හැමදාම බදු සහන දෙන්න බෑ කිව්වා. ඒ අනුව වැඩකටයුතු ආරම්භ කරලා, අපි ඒ අනුව එකඟවෙලා වැඩකටයුතු පටන් ගත්තා. චීන ආණ්ඩුව සමාගම් දෙකක් නම් කළා. එදා ගිවිසුමක් අත්සන් කළා, මේක පටන් ගත්තේ 2014 සැප්තැම්බර් මාසයේ දී. කර්මාන්තකරණය වුවමනයි කියලා පෙණුනේ එතැනදී.
අපිට තියෙන බර අඩු වෙනවා. වැට්වලින් බේරන්නයි මේක ගෙනාවේ. අපිටත් පාලනයක් අවශ්‍යයි. විශේෂ පරිපාලන අයිතියක් අපි තියාගත්තා. ගාල්ලේ නාවික හමුදා කඳවුර හම්බන්තොට ගේන්න. ඒ අනුව එකඟ වෙලා, ගිවිසුම් දෙකක් සාකච්ඡා කරගෙන යනවා. මලික් සමරවික්‍රම ඇමැතිතුමා පාර්ලිමේන්තුවට ඉදිරිපත් කරල, විනිවිදභාවයෙන් ඒක කරනවා.
රුහුණු ආර්ථික කලාපයට 1235ක් අක්කර වෙන්කර තිබෙනවා, කාටවත් හානියක් නොවන විදියට. ඇඹිලිපිටියේ අපි ඉඩම් හොයාගෙන යනවා. සියයට 95%ක් රජයේ ඉඩම්. පන්සල් ගන්නේත් නෑ. පුරවිද්‍යා ස්ථාන ගන්නෙත් නෑ. ෂෙන් ෂෙන් කියන්නේ වර්ග කිලෝමීටර් 2000ක ව්‍යාපෘතියක්. මොණරාගල කියන්නේ වර්ග කිලෝමීටර 7000ක්.
රුහුණු ආර්ථික කලාපය ගැන කොමිටියක් දාන්න ඉන්නේ දිස්ත්‍රික්ක තුන නියෝජනය වන ලෙස. සාගල රත්නායක ඇමතිතුමා සභාපතීත්වයෙන්, හිටපු කථානායක චමල් රාජපක්ෂ මහතාගේ සම සභාපතීත්වයෙන්. රුහුණු ආර්ථික කලාපය වෙන් කරලා, අපිට දැනුම් දෙන්න කියලා චීන තනාපතිතුමා කිව්වා. ඩොලර් බිලියන 5ක ආයෝජයක් ලංකාවට ගෙන්න චීන තනාපතිතුමා එකඟයි. හොඳ වෘත්තීය පුහුණු ජාලයක් හදන්න අවශ්‍යයි. මේ ආරම්භය විතරයි. අපේ ඉලක්කය වී තිබෙන්නේ නිරතදිග තීරුව කියල ආර්ථික තීරුවක් ඇති කරන්නයි. චීනය පටන් ගත්තා, මොම්බායි දිල්ලි කර්මාන්ත තීරුව ඉන්දියාව ඇති කර තිබෙනවා.
නිරිතදිග තීරුව මහනුවර සිට වැල්ලවාය දක්වා හදන්න බලපොරොත්තු වෙනවා. අපි කියන්නේ ආර්ථික තීරුවයි. අපි බලන්නේ බස්නාහිර මූල්‍ය නගරයක් හදන්නයි. මහනුවර විශාල නගරයක් කරන්න බලන්නේ. නවීන කෘෂිකර්ම, සංචාරක, ධීවර ආර්ථික කලාපයක් අති කරන්න. ඊශාන දිගට ත්‍රීකුණාමලය වරාය සම්බන්ධ කර ගෙන විශාල සංවර්ධනයක් ඇති කරනවා. ආසියාවේ ප්‍රධාන රටවල් හතරක් එකතුකරගෙන මේ කටයුතු කරන්නේ. අපේ ගමන ඉදිරියට ගෙනයන්නේ. මේ කටයුත්තට උදව් කළ හැම අමාත්‍යාංශයකට ම, සියලු අමාත්‍යවරුන්ට, හිටපු කථානායකතුමාට අපි ස්තූති කරනවා. සුද්දෝ නැති කළ වෙල්ලස්ස ආර්ථික බලවේගයක් කරන්න උදව් කරන චීන ජනාධිපතිතුමට, චීන රජයට, හා චීන තනාපතිතුමාට ස්තූතිවන්ත වෙනවා. බලගතු ශ්‍රී ලංකාවක්, අලුත් ශ්‍රී ලංකාවක් ඇති කිරීම කාටවත් නවත්වන්න බෑ. ශක්තිමත් ස්ථීර අනාගතයක් මෙතැනින් ආරම්භ කරනවා යැයි ද අග්‍රාමාත්‍යවරයා වැඩිදුරටත් ප්‍රකාශ කළේ ය.
ශ්‍රී ලංකාවේ චීන මහජන සමූහාණ්ඩුවේ තානාපති ඉෂියැං ලියැන් මහතා අදහස් දක්වමින්....
බොහෝ දෙනෙකු අද වනවිට ශ්‍රි ලංකාවට පැමිණෙනවා. චීන ව්‍යාපාරිකයින් පනහකට වැඩි පිරිසක් අද මෙතනට පැමිණ සිටිනවා. ශ්‍රී ලංකාව සහ චීනය යන දෙරටම කිසිදු කොන්දේසියකින් තොරව දුෂ්කර අවස්ථාවලදී සහයෝගයෙන් කටයුතුකර තිබෙනවා. ශ්‍රී ලංකාව දකුණු ආසියාවේ ඉතා වේගයෙන් දියුණුවෙමින් පවතින රටක්. ඒ වගේම ශ්‍රී ලංකාව චීනයට ඉතා මිත්‍රශීලී රටක්. ඒ නිසා ආයෝජනයන්හිදී පවා චීනය ශ්‍රී ලංකාවට මූලිකත්වය ලබාදෙනවා. මෙරට ජනතාව සහ රජය චීනයේ ආයෝජන ඉතා කැමැත්තෙන් පිළිගන්නා බව මා විශ්වාස කරනවා. ඉදිරි වර්ෂ කිහිපයේදී චීනය ශ්‍රී ලංකාවේ අමෙරිකා ඩොලර් බිලියන පහක් හම්බන්තොට කර්මාන්ත කලාපයේ ආයෝජනය කිරීම අපේක්‍ෂාවයි. එමගින් රැකියා ලක්‍ෂයක් පමණ නිර්මාණය වනවා. මෙය කුඩා රාජ්‍යයක් නොවෙයි. විශාල රාජ්‍යයක්. ඒ නිසයි අපි හැමදෙනාම අද මෙතනට රැස්වී සිටින්නේ.සම්පත් වලින් අනූනවු ශ්‍රී ලංකාව තුළ ආයෝජකයින් පනහකට වැඩි පිරිසක් සූදානමින් සිටිනවා. ශ්‍රී ලංකාව සමග අතීතයේ සිට බැදී අතීත සබඳතාවයන් ඉදිරියටත් තව තවත් ශක්තිමත් වනවා විනා එය අඩුනොවන බවද චීන තානාපතිවරයා වැඩිදුරටත් පැවසීය.
නිවාස හා ඉදිකිරීම් අමාත්‍ය සජිත් ප්‍රේමදාස මහතා අදහස් දක්වමින්...
ශ්‍රී ලංකා චීන සංවර්ධන කලාපය ව්‍යාපෘතියේ වාසිය ලැබෙන්නේ පොදු ජනතාවටයිඅපි කරන්නේ ජනතා හානියක් නොවේ ජනතාවට සහනයක් ලබදීමටයි. මේ දැවැන්ත ව්‍යාපෘතියේ ප්‍රධාන අරමුණ රැකියා උත්පාදනයයි. යොවුන් පරපුරේ අත්මිට සරු සාර කිරීමයි.රැකියා ප්‍රශ්නයට තිරසාර විසදුමක් ලබාදීමටයි. රැකියා ප්‍රශ්නය විසඳනවාට බංකොළොත් දේශපාලඥයින් බය වෙලා යැයි නිවාස හා ඉදිකිරීම් අමාත්‍ය සජිත් ප්‍රේමදාස මහතා ප්‍රකාශ කරයි.
ජනතා විජයග්‍රහනයේ සමාරම්භක විජයග්‍රහණයක් අද සමරනවා. සමාජ ගිවිසුම ක්‍රියාවට නංවන අවස්ථාවක්. මේ දැවැන්ත ව්‍යාපෘතියේ ප්‍රධාන අරමුණ රැකියා උත්පාදනයයි. යොවුන් පරපුරේ අත්මිට සරු සාර කිරීමයි.රැකියා ප්‍රශ්නයට තිරසාර විසදුමක් ලබාදීමටයි.අපි කරන්නේ ජනතා හානියක් නොවේ ජනතාවට සහනයක් ලබදීමටයි. ශ්‍රී ලංකා- චීන සංවර්ධන කලාපය ව්‍යාපෘතියේ වාසිය ලැබෙන්නේ පොදු ජනතාවටයි.අවාසිය විපක්ෂයටයි. රැකියා ජනපද බිහිවනවා වෙනුවට කාන්තාර බිහිවීම විපක්ෂයට වාසියි. මිත්‍යා මත පදනම් කරගෙන කර්මාන්ත ජනපදනයට විරෝධතා එල්ල කරනවා.මේ රටේ ඉතිහාසික ඓතිහාසික මට්ටමේ ජාත්‍යන්තර කර්මාන්ත ජනපදයක් බිහිවීම සිදු වෙනවා.
සමාජයේ කුහකයන් කොටසක් රැකියා ප්‍රශ්නය විසඳනවාට කැමති නෑ. දේශ ආලයෙන් ඉඩම් අයිතිය ගැන අද කතා කරනවා. තිස්ස කතරගම රෙස් පදින්නට පාරවල් නිර්මාණය කරනකොට කවුද උද්ඝෝෂණය කළේ? රේස් පිටිවලට අක්කර දහස් ගණන් වෙන් කරකොට කවුද කතා කළේ? එදා තිබුණේ රාජ්‍ය භීෂණය තිබුණු යුගයක් තිබුණේ. අද යහපාලන රජය ඉඩ දී තිබෙනවා පක්ෂ විපක්ෂ භේදයකින් තොරව හඩනගන්න. මේ ව්‍යාපෘතිය ක්‍රියාත්මක කරන්නේ රජයේ ඉඩම්වලයි. පාරම්පරික ඉඩම්වලට කිසිම හානියක් නෑ යැයි ද අමාත්‍යවරයා ප්‍රකාශ කළේ ය.
වරාය හා නාවික කටයුතු අමාත්‍ය අර්ජුන රණතුංග මහතා අදහස් දක්වමින්.
ආණ්ඩුවක් හදලා වසර දෙකකට පසු මේ රුහුණු සංවර්ධන කලාපය, ආරම්භ වුණා.අද වෙනකොට අපිට තිබෙන ප්‍රශ්න විසඳාගෙන රටක් හටියට ලෝකයේ ජනප්‍රිය වූ තවත් ව්‍යාපෘතියක් ආරම්භ කර තිබෙන්නේ.
විපක්ෂයේ මන්ත්‍රීවරුන්ට උත්තර දෙන්න ගියෝත් වැඩ කරන්න බෑ. රුපියල් මිලියන 197කට වරායේ වියදම. මේ ණය ගෙවන්නේ කොහොමද. සේවකයෝ බදව ගත්තේ නෑ වරාය අධිකාරියෙන්.මහින්ද රාජපක්ෂ පාලනකාලයේ තමයි මාගම්පුර වරාය පටන් ගත්තේ.
අපි වරාය විකුණන්න්නේ නෑ. වරායේ ණය ගෙවාගෙන වරාය සංවර්ධනය කිරීමයි සිදු කරන්නේ ආයෝජකයොත් එක්ක එකතු වෙලා කරන්නේ.පසුගිය ආණ්ඩුවට ගෙවනන් බැරි වූ ලබාගත් ඉඩම් වල වන්දි අපි ගෙවනවා.අපි ඇමැතිවරු කීපදෙනෙක් සමඟ පැය ගණනනක් සාකච්ඡ කරගෙන යනවා, අපිට හොඳ වෙන ක්‍රමයක් හදාගන්න. අද සාකච්ඡා සාර්ථක වී තිබෙනවා.අපිටත් තිබුණා ණය ගෙව ගෙව කරට බදු පටවන්න. මේ ක්‍රමය වෙනස් කරගෙන ආයෝජකයෙක් එක්ක ගිවිසුමක් අත්සන් කරන්න සූදානම්,වරාය සංවර්ධනය කරන්නට.
වරායේ මුදල් කොළබින් ගෙව්වා. කොළඹ සංවර්ධනය කරන්න පුළුවන් කමක් නෑ. අපි සාකච්ඡා කරගෙන යනවා. තව සති කීපයකින් මූලික ගිවිසුමකට අත්සන් කරන්න හැකි වෙනවා. මෙය දකුණේ මහජනතාවට විශල ජයග්‍රහනයක්. මෙහි සේවකයන් දෙදහසක් පමණ අවශ්‍ය වෙනවා. අපි සමඟ අත්වැල්ල බැදගන්න කියා ඉල්ලනවා යැයි ද අමාත්‍යවරයා පැවසී ය.
නීතිය හ සාමය සහ දක්ෂිණ සංවර්ධන අමාත්‍ය සාගල රත්නායක මහතා අදහස් දක්වමින්....
අද දකුණට වැදගත් දවසක්. විරැකියාව මේ ප්‍රදේශයේ තුබුණු ප්‍රධාන ප්‍රශ්නයක්. ඒ විරැකියාව නැති කරන්න වැඩපිළිවෙලක් ආරම්භ කර තිබෙනවා. ජනාධිපතිතුමාට හා අගමතිතුමාට ස්තූතිවන්න වෙනවා.උදව් උපකාර කළ සැමට ස්තූතිවන්න්ත වෙනවා.මේක වරායක් දියුණු කරන, ආර්ථික කලාපයක් දියුණු කරන වැඩපිළිවෙලක් නොවේ, බලවත් ආර්ථිකයක් දකුණෙන් ඇතිවන්නේ මේ වැඩපිලිවෙලින්. වක්‍ර ආර්ථික අවස්ථාව බොහොමයක් ඇති වෙනව.ගොවිතැනටත් ශක්තියක් ලබෙනවා.කලාපයේ බලවතෙක් වෙන්න කර්මාන්ත සේවා පදනම් වූ අර්ථිකයක් ගොඩනගන්න. අපි බස්නාහිර පළාතට පමණයි දෙවැනි වන්නේ. මෙම වැඩසටහන විරැකියාව නැති කරන කැරැල්ලක් යැයි ද අමාත්‍යවරයා පැවසී ය.
වාරිමාර්ග හා ජලකළමනාකරණ ඇමැති විජිත් විජයමුණි සොයිසා මහතා අදහස් දක්වමින්...
මේකට විරෝධතා කරන අය ගෙන්නල තියෙන්නේ මුලු හම්බන්තොටම එලවනව වගේ. සජිත් ප්‍රේමදාස ඇමැතිතුමා කවදාවත් ඒ වගේ දේකට එකග වෙයිද. ආදරේ කරන ඡන්දේ ගත්ත ජනතාව වෙනුවෙන් අගමැතිතුමා ජනාධිපති තුමා කරයිද නෑහැ එහෙම කරන්නේ නැ. මේ ජනතාවට ප්‍රථිලාභ ලැබෙන වැඩපිළිවෙලක් ක්‍රියාත්මක කරනනේනෙ ඒකට සහතිකය දෙන්න අපි ලෑස්තියි. මේ විරෝධතා කරුවන්ට බලය නෑ ඒ නිසා තමන් කරපු දේ හොඳට කරගෙන යනවට කැමැති නැහැ. අපි ලෑස්තියි රුහුණේ වෙල්ලස්සේ ජනතාව හැටියට මේ දැවැන්ත ව්‍යාපෘතිය හම්බන්තොටට එපානම් අපිට දෙන්න අපි ලෑස්තියි බාර ගන්න.මේ සම්මුතිවාදී ආණ්ඩුව ගෙන යන වැඩපිළිවෙලට අපි එකතු වෙන්න ඕන එතකොට තමයි ප්‍රජාතන්ත්‍රවාදය බහු පක්ෂ ක්‍රමය ශක්තිමත් වන්නේ ජනතාව ශක්තිමත් වන්නේ. සුද්දා කඩපු පිට කොන්ද කෙලින් කරන්‍න අපේ ජනතාවගේ දුප්පත් කම සාපිපාසාව නැති කරන්න ජනාධිපති තුමත් අගමැති තුමත් ගෙන යන වැඩපිළිවෙලට වෙල්ලස්සේ ජනතාවගේ සහයෝගය ලබාදෙනවා යැයි වැඩිදුරටත් කියා සිටියේය.
රාජ්‍ය පරිපාලන හා කළමනාකරණය පිළිබඳ අමාත්‍ය රංජිත් මද්දුමබණ්ඩාර මහතා අදහස් දක්වමින්..
මට මතකයි පැල්වත්ත සීනි සමාගම පටන් ගද්දි ඔය කියන නායකයොම උද්ඝෝෂණය කළා. පැල්වත්ත හැදුවායින පස්සේ ඒකේ තිබෙන බංගලාවේ ගිහින් සැප ගත්තා. අපි සුදානම් හම්බන්තොට මේගොල්ලෝ උද්ඝෝෂණ කරනවානම් අක්කර පහළොස්දහසම මොනරාගලින් දෙන්න. රාජපක්ෂ යුගයේ මොනරාගල දුප්පත් කම නැති කරනවා වෙනුවට මොනරාගල මායිමේ තිබෙන අක්කර පනස්දහසක් මැනලා කොම්පැණි කාරයින්ට දෙන්න ගියා. පිටරට අයට දෙන්න ගියා. මම අහන්නේ රාජපක්ෂලාගෙන් පොදු විපක්‍ෂයෙන් එදා පනස් දහසක් දෙන්න ගිය උදවිය අද මේ පහළොස් දහස ගැන කතා කරනවා.
අපි දන්නවා ලංකාවේ වටිනාම ඉඩම තිබුනේ ගාලු මුවදොර ඉදිරිපිට අපේ රටම ආරක්ෂා කරපු හමුදා මුලස්ථානයේ මේ අය කළේ අවුරුදු තිහට හතලිහට නෙමෙයි සදහටම ඒ ඉඩම වික්කා කොම්පැණි කාරයින්ට කොළඹ වරාය ලාබ ලබද්දි එකේ පර්යන්ත දෙකක් විකුණපු රාජපක්ෂලා තමයි අද ඉඩම් විකුණන්න එපා කියාලා කෑ ගහන්නේ අපි ඉඩම් විකුණන්නේ නැහැ. අයිතිය දෙන්නේ නැහැ මේ රටේ දුප්පත් කම නැති කරන්න මොනරාගලත් හම්බන්තොටත් මෙරටේ ශක්තිමත්ම ආයෝජන කලාපය කරන්න ජාත්‍යන්තර ආයෝජන ගෙන එන්න ක්‍රියා කරන එකයි. අපි සුදානම් වෙලා ඉන්නේ වෙල් අස්සේ සංවර්ධනයට අපේ මිනිසුන් දුප්පත් කමින් ගොඩ ගන්න.
මේ අවස්ථාවට මහා සංඝරත්නය, ශ්‍රී ලංකාවේ චීන මහජන සමූහාණ්ඩුවේ තානාපති ඉෂියැං ලියැන් මහතා ඇතුළු උසස් නිලධාරීන්, පාර්ලිමේන්තු මැති ඇමැතිවරු, පළාත් සභා මැති ඇමැතිවරු, ප්‍රාදේශීය සභා නියෝජිතයින්, රාජ්‍ය හා පෞද්ගලික සංස්ථාවල උසස් නිලධාරීන්, අමාත්‍යාංශ ලේකම්වරු ,සම්භාවනීය අමුත්තන් මෙන්ම අති විශාල ජනකායක් එක්ව සිටියහ.
හම්බන්තොට චීනයට විකුණන්නේ නෑ.
හම්බන්තොට කිසිදු අයුරකින් චීනයට විකිණීමක් සිදු නොවන අතර හම්බන්තොට වරාය සහ මත්තල ගුවන්තොටුපොළ ආයෝජන අවස්ථාව පුළුල් කිරීම වෙනුවෙන් බදු ක්‍රමය යටතේ චීන රජය සමඟ එක්වී කටයුතු කරන බව සෞඛ්‍ය, පෝෂණ හා දේශීය වෛද්‍ය අමාත්‍ය දොස්තර රාජිත සේනාරත්න මහතා පවසයි.
මේ යෝධ සංවර්ධන පියවරින් හම්බන්තොට පමණක් නොව මුලු රටම ආර්ථික අර්බුදයෙන් ගොඩ ගෙන රැකියා ප්‍රශ්නයට විසදුම් ලබා දෙමින් සංවර්ධනය කරා යාහැකි බවත් මේ සදහා එරෙහි නොවී එයට එක්වන ලෙසද අමාත්‍ය වරයා අවධාරණය කරයි.
'තිරසර යුගයක තෙවසරක ඇරඹුම' සමරමින් ශ්‍රී ලංකාව ඉන්දියන් සාගරයේ කේන්ද්‍රස්ථානය බවට පත් කරමින් රැකියා ආදායම් මාර්ග ලක්ෂ ගණනින් බිහිකිරීමේ අරමුණ පෙරදැරිව දියත් කෙරෙන ජාතික ආර්ථික වැඩපිළිවෙල යටතේ 'රුහුණු ආර්ථික සංවර්ධන ප්‍රදේශය' ශ්‍රී ලංකාව සහ චීන සමුහ ආණ්ඩුව එක්ව නිර්මාණය කරන'ශ්‍රී ලංකා චීන කර්මාන්ත හා මනා සංවිධාන කලාපය' හම්බන්තොට මිරිජ්ජවිලදී පෙරේදා (07) සමාරම්භක උත්සව අවස්ථාවට සහභාගී වෙමින් අමාත්‍යවරයා මේ බව ප්‍රකාශ කළේ ය.
සෞඛ්‍ය, පෝෂණ හා දේශීය වෛද්‍ය අමාත්‍ය දොස්තර රාජිත සේනාරත්න මහතා වැඩිදුරටත් අදහස් දක්වමින්...
අද මේ මාගම්පුරයට ‍ෛඑතිහාසික දිනයක්. ඒක මාගම්පුරයට පමණක් නොවෙයි හෙට දවසේ මේ ක සනිටුහන් වෙන්නේ මුළු මහත් ජාතියටම මුළු මහත් ශ්‍රී ලංකාවටම ‍ෛඑතිහාසික දිනයක් විදියට. මේ කටයුත්ත එදා හම්බන්තොට මේ විදියටම හදලා විවෘත කරන දවසේ මුල්ගල තියපු දවසේ මම හිටපු ජනාධිපති මහින්ද රාජපක්ෂ මහත්තය එක්ක මම ආව හම්බන්තොට මේ වගේම මත්තලට මුල්ගල තියන වෙලාවේ එදා හිටපු ඇමැතිවරුත් මමත් මේ වගේම හම්බන්තොටට පැමිණුනා. අපිට එදා විශාල බලාපොරොත්තුවක් තිබුණා.
හම්බන්තොට වරායයි මත්තලයි නිසා මුලු රුහුණම සංවර්ධනයම වෙනවා කියන එක. එදා කැබිනට් මණ්ඩලයට ගෙනාපු වෙලාවේ එදා හම්බන්තොටට ආපු වෙලාවේ මේ හම්බන්තොට වරායා හදන කොට මම එදා හිටපු ජනාධිපති තුමාට කිව්වා ජනාධිපති තුමනි මේ වරාය හදනවානම් මේකේ ව්‍යාපාරය තියෙන්නේ නැව් වලට තෙල් ගැසීම තුළ. ඒ නිසා මේකත් එක්කම තෙල් ටැංකි සංකීර්ණය හදන්න. මොකද අපි දන්නවා මේ හම්බන්තොට වරායේ ඉදලා නාවික සැතපුම් ‍දොළහකට එහා ජාත්‍යන්තර මුහුදු තීරය. එදා සේද මාවතේ තීරය, ඒ මුහුදු තීරයේ දවසකට නැව් හත්සිය ගණනක් එහාටයි මෙහාටයි ගමන් කරනවා.
මේකෙන් නැව් සියයට දහයත් හැත්තෑවක තෙල් ගැහුවොත් අපිට ඩොලර් බිලියනයක විතර ධනය උපයා ගතහැකියි අවුරුද්දකට. ඒ නිසා මේකේ තෙල් ටැංකි සංකීර්ණය හදන්න.
මම අදත් කියනවා හම්බන්තොටට වරායක් ඕන. ඒ ගැන කතා දෙකක් නැහැ. හම්බන්තොට වරාය හැදීම නිවැරදියි. වැරැද්ද වුනේ හම්බන්තොට නියම කටයුත්තට යොදා නොගැනීම. හම්බන්තොට වරායට ඉස්සෙල්ලාම සක්‍යතා වාර්තාව කලේ 2002 මේ රනිල් වික්‍රමසිංහ මහතාගේ නායකත්වය තුල එක්සත් ජාතික පක්ෂ රජයකින්. කැනඩා රජය මගින තමයි එදා සක්‍යතා වාර්තාව කළේ. එදා කියන වාර්තාවෙත් ‍තිබුනා මේ තෙල් ටැංකි සංකීර්ණය හදන්න කියලා. කෝ මොනවද කළේ ලොකුවට බෝඩ් එක ගහගත්තා මහින්ද රාජපක්ෂ ජාත්‍යන්තර වරාය කියලා. තවත් පොඩි වරායක් හදනවා තරම් ලොකු රංගනයක් දාලා මේක විවෘත කළා. වරාය තියෙනවා දැන් නැව් නැහැ.
ඒක නිසා කොළඹ එන නැව් වලට කියනවා උඹලට ලංකාවට එන්න ඕන නම් මෙතනත් කාර් ටිකක් බස්සපන් කියලා. අද අපි ගුවනින් ඇවිල්ල බැලුවා වරාය ඒ වරායේ මොකුත් නැහැ, ඒ වරායේ සයිස් එකේ හැටියට මුකුත් නැහැ. එතකොට චීනයෙන් ගත්තු ණය වලට සල්ලි ගෙවනවා. ආදායමක් නැහැ. මත්තල හැදුවා මත්තල හදන එක හරි එදා සක්‍යතා වාර්තාව මත්තලට කරේ කවුරුවත් නෙමෙයි මේ රනිල් වික්‍රමසිංහ මහත්මයාගේ ආණ්ඩුවෙන්. එදා මත්තල තමයි තෝරාගත්තේ ස්ථාන තුනකින් ගුවන්තොටුපළ හදන්න. විරවිලට හදන්න වීරවිල ගොවියෝ චමල් රාජපක්ෂ මහත්තයා එක්ක විරුද්ධයි කියලා ඕක මත්තලට ගෙනාවා මම දන්නෑ කොච්චර සාර්ථකයිද කියලා තැන. නමුත් මත්තල හැදුවා මත්තල වැඩ කරන්නට අවශ්‍ය දේවල් හැදුවේ නැහැ.
එදා මම පැහැදිලිව කිව්වා ජනාධිපතිතුමා මත්තලයි හම්බන්තොටයි හදනවානම් මේ මොනරාගල හම්බන්තොටයි අල්ලලා අක්කර දහදහකවත් නිදහස් වෙළෙද කලාපයක් තිබෙන්නට ඕන. එදා පත්තර පිටු අරගෙන බලන්න. එදා ම‍ගේ කතා පත්තරවල දැම්මා ටීවී එකේ පෙන්නුවා. පළාත් සභා මැතිවරණ දෙකක්. දෙවන පළාත් සභා මැතිවරණය දන්නවා විජිත් විජයමුණි සොයිසා මහතා තියාගෙන මොණරාගල මිනිස්සුන්ට මෙතුමාගේ පුතා වේදිකාවේ තියාගෙන එතුමාගේ ජයග්‍රහණය වෙනුවෙන් මම හැමතැනම ගිහින් කිව්වේ මොනවාද අපි මත්තල හදනවා.
මේ මත්තල හැදුවාම මිනිසුන්නට මෙතන එනවා අක්කර දහදහක නිදහස් වෙළෙඳ කලාපයක් ඒ අක්කර දහදහසේ නිදහස් වෙළෙඳ කලාපේ තමයි සියලු කර්මාන්ත ශාලා බිහි වෙන්නේ. එතකොට තමයි හම්බන්තොටයි මොනරාගලයි සශ්‍රික වෙන්නේ මේ අනුව ලංකාවේ සංශ්‍රිකම ප්‍රදේශය වෙන්නේ හම්බන්තොටයි මොනරාගලයි මේ මාගම්පුරය. මහින්ද රාජපක්ෂ මහත්තය මට කිව්වේ නැහැ ඒක වැරදියි කියලා. ඒක හොඳට ටී.වී එකේ පෙන්නුව පොල්ගෙඩි අකුරෙන් පත්තරේ දැම්මා තව ඡන්ද ගන්න, මහින්ද රාජපක්ෂ හෙට දවසේගොඩ නගර ලංකාව මොකක්ද කියලා මේ රටේ මිනිස්සුන්ට.
අපි එදාකිව්වා මේක හදන්න. මේක හදන්න තිබුනේ එදා අද නොවෙයි. වරායට තෙල් ටැංකි සංකීර්ණය ගේන්න තිබුනේ වරාය හදලා ඉවර වෙන කොට ගේන් තිබුනේ. ඒවා කලේ නැහැ. අතන ගිහින් ගැහුව්වා මහින්ද රාජපක්ෂ ජාත්‍යන්තර ගුවන්තොටුපළ ඒකටත් ලොකූ සංදර්ශනයක් පැවැත්වුවා. දැන් මොකක්ද වුනේ මත්තල හැදුවා ඒකේ බහින්න ගුවන් යානා නැහැ. එකේ බහින්නේ කොක්කු විතරයි. හම්බන්තොට වරායක් හැදුවා වරායට නැව් නැහැ. වරායවල් ගුවන්තොටුපලවල් හදනවා බිස්නස් නැහැ.
ගත්තු වියදම කීයද මේක හදන්නට විතරක් මේ කේ ණය විතරක් බිලියන එකසිය අනු හතක් රුපියල්වලින්. ඩොලර්වලින් බිලියන 1.381යි නමුත් ඒ සමාගම මේ හම්බන්තොට වරාය හදපු චයිනා හාබර් සමාගම අද මේ සැරේ ඒකේ වටිනාකම ඉදිරිපත් ‍කරා මේ සැරේ ටෙන්ඩරෙන්. එගොල්ලෝ ඉදිරිපත් කළෙ ඩොලර් බිලියන 1.1යි. එතකොට එදා හැදුවේ 1.381යි. අද මේ ගොල්ලෝ කියනවා මේකේ වටිනාකම 1.1යි ඊට අවුරුදු ගණනාවකට පස්සේ. වෙනස කීයද ඩොලර් මිලියන 350ක විතර වෙනසක් මේකෙ තියෙනවා. රුපියල් වලින් රුපියල් මිලියන පනස්දහසයි.කෝටි පන්දහසයි. මම අහනවා රාජපක්ෂලාගේ කොයි එකාගේ සාක්කුවලටද ඒ කෝටි පන්දහස ගියේ කියලා.ඒක හින්ද ඔය පෙළපාලි යන්න එන අයටට මම කියනවා පලයල්ල රාජපක්ෂලාගේ ගෙවල් වලට පෙළපාලිය ගිහිල්ලා අහපන් කවුද පන්දහ ගැහුවේ. තාත්තද, පුත්තුද බාප්පලාද කියලා අහපල්ලා. මම ඒගොල්ලන්ට කියනවා මොකක්ද සංඝ ආඥාවක් දානවලු මම හිතුවා ‍මේ සංඝ ආඥාවක් දානවා කිව්වාම ලොකු හාමුදුරුවරු ප්‍රකාශයක් කරා කියයි කියලා. මම බැලුවා කවුද මේ සංඝ ආඥාව දාන්නේ, අග්‍රමහා පණ්ඩිත පිංගුත්තර නිකායේ දක්ෂිණ ලංකා සංඝනායක අලහප්පෙරුමගේ ඩලස් ස්වාමින් වහන්සේ. මම බැලුවා මු කවදද සාසනයට අැතුලු වුනේ. අඩු ගානේ උස කෙනෙක් ගියානම් පොඩ්ඩක් හොයනවා මේකා සංඝ ආඥාව දාන්න ආවේ. යකෝ ලංකා ඉතිහාසයේ කොහෙද ගිහියෝ සංඝ ආඥා දාන්නේ මේක මහින්ද රාජපක්ෂගේ ආගමක්නේ. දාන්න ගිහිල්ලා සංඝ ආඥාව හොරකම් කරපු අයට.
දැන් අද මොකද හම්බන්තොටට වෙලා තියෙන්නේ රනිල් වික්‍රමසිංහ මහත්තය මේක ගොඩගන්නේ මොකෙන්ද. අද අපි ගෙවනව ණයයි පොළියයි මිලියන නමදහස් පන්සීයක් අවුරුද්දකට අපේ ආදායම කීයද මිලියන දෙසීයයි. එතකොට මිලියන නමදහස් තුන්සීයක් රාජපක්ෂලාගේ ඉඩම් විකුණලා ගන්නවාද නෑ තමුන්නාස්සේලාගේ බදු. එතකොට මුදල් ඇමැති මොකද කරන්නේ ඇරියා තියලා වැට් එකට වෙන මොනවා කරන්නද. වැට් ගහන්නේ නමින් රනිල් ඇත්ත වැට් එක ගහන්නේ රාජපක්ෂලා . ලංකාවම වැට් ගෙවන්නේ රාජපක්ෂ වැට් එක ඕකට දාන්න ඕන. එතකොට මත්තලට 2022වෙනකොට මේකට ගෙවන්න ඕන ණය සහ පොළිය මිලියන පහළොස් දහස් හාරසීයක්. එතකොට අපි කියමු දෙකටම මිලියන පන්සීයක් කියලා එතකොට ඒත් මිලියන පහළොස් දහසක් අතින් ගෙවන්න ඕනනේ.
නාමල් බබාට අංක ගණිතය තේරෙන්නේ නැහැ. විභාගයක් හරියට පාස් වුනානම් අද අදේ එන්නේ නැහැ. ඔයකොල්ලො ටිකයි කෙල්ලො ටිකයි අරගෙන ගමේ ඉන්න අහිංසක මිනිස්සු ටික උස්සගෙන එන්නේ මොකටද උන්ට බොරු කියලා මේවා ඔක්කොම ගෙවන්න ඕන. හරිනම් රනිල් වික්‍රමසිංහ මහත්තයා අපේ ආණ්ඩුව ගේන්න ඕන නීතියක් මේ අයගේ ඉඩකඩම් විකුණලා මේ සල්ලි ටික ගන්න ඕන කියලා. ඇත්ත කතාව ඒකයි.
මත්තලට වියදම් වෙලා තියෙනවා මිලියන විසිහය දාහසයි. ආදායම බින්දුවයි. පහුගිය කාලේ වී ගබඩා ටිකෙන් රුපියල් දහ දහක් පහළොස් දාහක් හම්බුවෙන්න ඇති. ඒ ඇරෙන්න බල්ලෙක්වත් නැහැ. දැන් අපි කටුනායක අලුතෙන් රනවේ එක හදනවා. ඒකට පැය අටක් වහනවා කටුනායක ගුවන්තොටුපළ. අපිට පාඩුව ඩොලර් මිලියන තුන්සිය පනහයි මාසෙකට. අපි කිව්වා අපේ රජය ඔය ගුවන් යානා ගේන්න අපේ ටොප් බඩුවක් තියෙනවා මත්තල. මත්තලට ගෙනල්ලා බාන්න. ජාත්‍යන්තර ගුවන් සමාගම් ඔක්කොම එකට කිව්වා අනේ බෑ.
අපි නෑවිත් ඉන්නම් මත්තලට එන්නේ නැහැ. ඔන්න තත්වය. මෙන්න හදපු ජාත්‍යන්තර මහින්ද රාජපක්ෂගේ ගුවන්තොටුපළට තියෙන තැන. එතකොට දැන් මේවා කවුද ගෙවන්නේ මත්තලට විසිහයදාහයි, මෙතනට නමදාහයි, දැන් මේවා මිලියන එක්ලක්ෂ අනු හත්දාහයි මේකට. අරකට විසිහයදාහයි. ඕව ගෙවන්නේ තමුන්නාන්සෙලාගෙන් බදු ගහලනේ සහෝදර වරුනි. තමුන්නාන්සෙලා අපි අවුරුද්දකට සැරයක් බදු ගෙවන්න ඕනනේ මේවා ගහනකොට, අපි කන කෑමට, අදින ඇඳුමට, අපි ගේන බෙහෙතට මේ සියල්ලටම අපිට බදු වෙන කොහෙන්ද මේවා කරන්නේ මෙන්න රට ඇතිකරළා තියෙන තත්වය.
මේවා හරියට දැක්ක නිසා තමයි එදා බෙල්ල දීලා ජීවිතය නැති වුනත් කමක් නෑ මෙහෙම ගියොත් මේ රට විනාස වෙනවා අපේ වලවල් වලටත් හෙන ගහන විත්තිය දැනගෙන තමයි අපි එදා නොවැම්බර් මාසේ 21වෙනිදා මේ ඇගමැතිත් එක්ක කතා කරලා අපි එලියට බැස්සේ. මේක දැන් නිවරදි කරන්න ඕන. මෙන්න මේ මහා ඛේදවාචකයෙන් රට ගලව ගන්නයි අගමැතිතුමා රුහුණු සංවර්ධනය ආරම්භ කළේ. අද ඉඩම් විකුණනවාලු එදා වික්ක ඉඩම් කොහොමද එදා උල් හිටියේ අක්කර 1500යි. අද අපේ ආණ්ඩුව එකක්වත් විකුණන්නේ නැහැ.
මේවා ඔක්කොම අනු නම අවුරුද්දේ බදු. එගොල්ලො විකුනපු ඒවා උල් හිටියේ අක්කර 1500යි. පැලවත්තේ අක්කර 1200යි. සෝමාවතියේ අක්කර 5000යි. මේ ඔක්කොම දුන්නේ ඇමරිකාවේ ඩෝරි සමාගමට. එතකොට එතන අක්කර 7700යි. ඊට පස්සේ ගෝල් ෆේස් එක ඉස්සරහා එදා චීනෙට දුන්නේ කෙලින්ම සින්නක්කර එතන අක්කර විස්සයි. හම්බන්තොටින් අක්කර පනහයි. ෂැග්‍රිලා එකට අක්කර විස්සයි. වරාය නගරයට අක්කර 800යි ඔක්කොම කීයද අක්කර අටදහස් තුන්සිය හැත්තෑවයි. එදා ෂැංග්‍රිලා හෝටලයට ගේනවා ආචාර්ය අමුනුගම මැතිතුමන්ට මතක ඇති ඒකට ගෙනාවා ඔය ඉඩම විකුණන්න. මම කිව්වා පැහැදිලිව ඕක විකුණන්න බැහැ ජනාධිපතිතුමනි එහෙම නීතියක් රටේ නැහැ. ඔය නීතිය ගෙනාවේ හිටපු අගමැති රනිල් විකුනන්න බැහැ. දෙන්න අනු නම අවුරුදු බද්දට .
අද කියනවා ආණ්ඩුව ඉඩම් විකුණනවාලු. මම කියනවා එදා රනිල් වික්‍රමසිංහගේ ආණ්ඩුව 2002දී තමයි ලංකා ඉතිහාසයේ පළමු වරට රජයේ කිසිම ඉඩමක්, මේ රටේ කිසිම ඉඩමක් විදේශිකයෙකුට හෝ විදේශීය ආයෝජකයෙකුට විකුණන්න බැහැ කියන තීන්දුව ගෙනාවේ. රාජපක්ෂලාවත් බණ්ඩාරනායකලාවත් නෙමෙයි. මේ රටේ අපේ භූමිය ආරක්ෂා කළේ යුඑන්පියයි රනිලුයි මිසක් මහිනදයි චන්ද්‍රිකාලයි බණ්ඩාරනායකලයි නෙමෙයි කියා මම පැහැදිලිව කියනවා.
ලැජ්ජ නැතිව අව්වේ තැප තැප ගල්ටික අරගෙන මෙතනට එන අය දන්නවාද මේවා. මේ රුහුණු මාගම්පුර වරායට ගත්තා එදා අක්කර පන්දාහක්. එදා බැහැපිය එළියට කියනකොට අද සරම උස්සගෙන එන එවුන් ඔක්කොම නැට්ට පස්සේ පැත්තේ ගහගෙන ඇවිල්ලා ඔක්කොම තැන් වලින් එළියට බැස්සා නැත්නම් මොකද වෙන්නේ මහින්ද රාජපක්ෂ නෙමෙයි එන්නේ ගෝඨාභය රාජපක්ෂ අර රතු පස්වලට ආවා වගේ. ඒක නිසා අක්කර පන්දහසක් දුන්නා මේකට කවුද කෑගැහුවේ. කොයි සංඝ ආඥාවද ආවේ. කොයි හාමුදුරුවොද වැඩියේ අපි ෂෝක් එකට ඇවිල්ලා මෙතන මුල්ගල් තියලා අක්කර පන්දහ අරගෙන ආපහු කොළඹට ගියා. ඉතුරු කට්ටිය රෑට මෙහේ ඩ්‍රින්ක් එකකුත් ගහලා ගියේ.
එදා මේකේ අවතැන්වුනා පවුල් 1065ක් හම්බන්තොට දිස්‍ත්‍රික්කයේ පවුල් වල ඉඩම් ගත්තා කීදෙනෙකුට දුන්නද ගෙවල් හදන්න දහ දෙනෙකුට දුන්නා. එතකොට ඉතුරු 1055 කොහෙද ඔහේ බලාගෙන උන්නා. ඒගොල්ලො තමයි අපිට ඡන්දෙ දුන්නේ ජනවාරි අට වෙනිදා මුන්ව එළවලා දාන්න. සුරිය වැව කීයද අක්කර 47යි කවුද විරුද්ධ වුනේ මේ ඔක්කොම ගත්තු කට්ටිය අද කියනවා එහෙම නෙමෙයි මේ පළාතේ ලක්ෂ ගණනකට රක්ෂාවල් දෙන්න අක්කර දාහස් ගණනක් දෙන කොට ඒක මහ අපරාධයක් කියලා මේ අයියා කියනවා.
මේ තාත්තගේ පුතානේ තාත්තගේ පුතා තාත්තා වගේ නැත්නම් නොට්ටිගේ පුතානේ. එතකොට දැන් අද කීයද ගන්නේ අද ඉඩම් ගන්නේ නැහැ. බද්ධට විතරයි. හම්බන්තොටින් අක්කර 1200යි මාතරින් 2000යි, මොනරාගලින් 7000යි, මොනරාගලින් මදි තව ගන්න කියලා ඒ ඇමැතිලා දෙන්නම කියනවා. මේ ඔක්කොම ගන්නේ අනුනම අවුරුදු බද්දට සියයට අනුපහක් රජයේ ඉඩම්. සියයට පහයි අනිත් ඉඩම් . මේ ගැනිල්ලටද විරුද්ද. එතකොට දකුණු අධිවේගී මාර්ගය හදන කොට ගත්තේ නැද්ද පුද්ගලික ඉඩම්, ඔය හැම ව්‍යාපෘතියටම ගත්තේ නැද්ද පුද්ගලික ඉඩම්. පළමු එකද මේක.
අපේ හාමුදුරුවරුන්ගේ විරෝධතාවයක් තියෙනවා. එදා විරෝධතාවයට ගියාද මහනායක හාමුදුරුවො කිව්වා නුවර වැව වටේ දළදාව වටේ රේස් පදින්න එපැයි කියලා පුත්තු ටිකට නැවැත්තුවද නැහැ. දහඅට වෙනි සංශෝධනයට විරුද්ධව මහා සංඝරත්නය කිව්වා ඕක කරන්න එපා කියලා නැවැත්තුවද නැහැ. පෝට් සිටි එක හදන කොට කිව්වා නවත්වන්න ඉඩම් විකුණන්න කියලා නැවැත්තුවද නැහැ. එතකොට ක්‍රිස් නෝනිස්ට පහර දුන්න වෙලාවේ කිව්වා මහා සංඝ රත්නය ඔක්කොම එකතු වෙලා මේක විභාග කරන්න කියලා විභාග කරාද, හිටපු හමුදාපති සරත්පොන්සේකා අත්අඩංගුවට ගන්න කොට ලංකාවේ සිටින සියලුම මහා නායක හාමුදුරුවරු අත්සන් කරලා දුන්නා මේක නවත්වන්න කියලා නැවැත්තුවද.
මේ මහා ලොකු උපාසක මහත්තයට දැනුයු එකපාරට මතක් වෙලා තිබෙන්නේ මහා සංඝ රත්නයේ අවසරය ගන්න. මේ ගොල්ලො හිතනවා අද ඉන්න එවුන් මැරිලා ඉපදුනා කියලා ජනවාරි මාසේ නම වෙනිදා. රාජපක්ෂ මහත්වරුන්ට මම කියනවා ජනවාරි අට වෙනිදා අපිට ඡන්දය දුන්න මිනිස්සුන්ට හිතේ අමාරුවක් තියෙනවා තියෙන්නේ තමුන්නාස්සේලා හිරේට ගන්නේ නැති එකටයි එල්ලුම්ගස් යවන්නේ නැති එකටයි.කරපු මිනිමරු වැඩ වලටයි. පාදඩ වැඩවලටයි.
අද මේ විරෝධය මොකක්ද ඔක කවදද ලංකාවේ නැතිවුනේ එදා මහා මාන්‍ය ඩී.එස්.සේනානායක එදා ගල්ඔය ආරම්භ කරන කොට කිව්වා කැලෑ ජෝන් දකුණේ ඉදලා මිනිස්සු ගෙනිහිල්ලා මැලේරියා වසංගතය තියලා ගල්ඔයේ දාලා මිනිස්සු මරනවා කියලා. මේ කට්ටිය එහෙමයි. එදා මෙදාතුර මේ කාලකන්නි පරම්පරාව පැටව් ගහ ගහ එනවා. මෙහෙම කාලකන්නි පිරිසක් මේ රටේ පරම්පරාවේන් පරම්පරාවට ඉන්නවා. අලුත් පක්ෂත් දැන් හැදිලා තියෙනවානේ ඒ පක්ෂ වල එකමේ දේ කඩන්නයි බිදින්නයි විවේචනය කිරීමයි. ඒ එක පරම්පරාවක්. මහවැලිය හදන කොට ජේ.ආර් කිව්වා අවුරැදු තිහේ මහවැලිය අවුරුදු හයෙන් කරනවාකියලා. හිටපු ගාමිණි ඉලේ පෙරුම මහත්තයා කිව්වා කවදාවත් හදන්න බැහැ කියලා . ඒ කොලේත් අරගෙන අපේ කට්ටිය වැඩ පටන්ගත්තා. මහවැලිය අවුරුදු හයෙන් ඉවර කරලා වතුරත් දෙනවා. දැන් ඒ වතුරේ මුන් ගිහිල්ලා ජබුන් ගහනවා. ඒකට විරුද්ධ වුන එවුන් ගිහින් ඒකෙ වතුර බොනවා නානවා. එතකොට මහවැලිය හොඳයි.
එතකොට කණ්ඩලම ඒකේ ගිහිල්ල මමත් වාඩි වුනා. මමත් දක්කගෙන ගිහිල්ලා, ඔක්කොම ගිහිල්ලා හාමුදුරුවරු පාදර්ලා, සිස්ටර්ලා ඔක්කොමත් එක්ක ගිහිල්ලා කණ්ඩලමේ අර පස්ස පැත්ත වුනා ගල උඩ යන්තම් තට්ටම් දෙක එහාට මෙහාට මාරුකරගෙන පැය ගණන් හිටියා.මහා රස්නේ. පෙළපාළි ගියා පොලිසියත් එක්ක ගහගත්තා. මොකෝ කිව්වේ මේක වුනොත් පරිසරය ඉවර වෙනවා කිව්වා ඒක හදලා අවුරුද්දක් යන කොට හොඳම පරිසර සම්මානය කණ්ඩලමට ආවා. මමනම් ප්‍රතිපත්තියක් හැටියට කණ්ඩලමට ගියේ නැහැ.
නමුත් අපේ අපේ ඇමැතිවරු ගිහිල්ලා බිව්වා විතරක් නෙමෙයි මේස උඩ වමනෙත් දාලා ආවා. අර ගල් උඩ හිටපු එවුන් මේක තමයි විනෝදය කියන්නේ මුන් විරුද්ධ වෙනවා හැදුවට පස්සේ පරිභෝජනය කරනවා. ඒක තමයි විනෝදෙ කියන්නේ දැන් ටික දවසකින් ඔය විරුද්ධ වෙච්ච කට්ටිය රාජපක්ෂලාගේ ගෝල බාලයෝ ටික ඇවිල්ලා අපේ ඇමැතිවරුන්ගේ පිටිපස්සේ ඇවිල්ල ඕකේ රස්සාවල් ඉල්ලනවා. ඒක තමයි යථාර්ථිය කර්මාන්ත ශාලා හදනකොට.
පැලවත්ත හදනකොට ආවා පෙළපාළි ගියා. දැන් පැලවත්තේ ඔක්කොම කරනවා ඒකේ රස්සාවල් කරනවා. මේ කපිටිපස්සේ ආපු අය දහතුන් වෙනි සංශෝධනය ගේන කොට මොකක්ද විරෝධය පළාත් සභාවලට එක පළාත් සභාවකින් තවත් පළාත් සභාවකට යාමට වීසා අවශ්‍යයි කියලා ජේවීපිය පටන් ගත්තා මේකේ ඊළමක් හදනවා හදන එවුන්ව බෙල්ල කපනවා කන කපනවා මරණවා තට්ටේ භු ගානවා පළවෙනි ඡන්දෙ දුන්න කෙනා මරණවා,
ඊට පස්සේ මොකද වුනේ ජේවිපී එකත් මේකෙ වාඩි වුනා .විමල් වීරවංශ ඉස්සෙල්ලාම ආවේ පළාත්සභාවෙන් ඇවිල්ලා මු ලැජ්ජ නැතිව කියනවා මේ පළාත් සභාව හදපු එවුන්ව මරලා මු වාඩිවෙලා කියනවා අපි තමයි දැන් පළාත් සභාවේ රිමෝට් කොන්ට්‍රෝල් එක කියලා. නොදකින් මුගේ විලි ලැජ්ප් නැති කම මුද් එන්න ඇති මන් හිතන්නේ. අනිත් එකා උදය ගම්මන්පිල මේකා ඇවිල්ලා පළාත් සභාවේ මන්ත්‍රී වුනා විතරක් නෙමෙයි ඇමැතිත් වුනා. නෝනා පුද්ගලික ලේකමුත් වුනා. ඊට පස්සේ මොනවද මිනිහ කියන්නේ කම්කරු ප්‍රඥප්තියක් ගේනවා පළාත් සභාවේ බලය පවර ගන්න මට ආරංචියි ඔය ගමන්පිලය හම්බන්තොට පැත්තේ අද උදේ පාන්දර කරකැවුනා කියලා. තව ටික කාලයක් යන කොට මේක මිනිස්සුන්ට අමතක වෙලා කියලා මේකේ කතාවක් කරයි. ඒනිසා මතක තියාගන්න මේක‍තෛිහාසික වැඩපිළිවෙලක් අග්‍රාමාත්‍ය තුමාට කියන්නේ ඉතාමත් ඉක්මනින් මේක ආරම්භ කරන්න.
මේකෙන් මිලියන නමදහස් පන්සීයක් බේරා ගන්න පුළුවන්නනම් මේ සුදු අලියව සියයට අසුවක් හරි චීනෙට දීලා බේර ගන්න එක. නැත්නම් මේක බේර ගන්නේ කොහොමද නැත්නම් තමුන්නාන්සෙලාගෙන් බදු අය කරලා පරිප්පු ඇටේ බදු වැඩි කරලා හාල් සේරව, පාන්රාත්තල, කිරිපිටි වැඩිකරලා එම නිසා මේ මහා ඛේදවාචකයෙන් තමයි මේ ජාතිය අගමැති තුමා බේරගන්නේ හම්බන්තොට විතරක් නෙමෙයි මුලු රටම මේ ආර්ථික ඛේදවාදකයෙන් බේරාගන්නේ. මේක තමයි රට ගොඩනගන මුලික ව්‍යාපෘතියක් කියලා මම කියා සිටිනවා මේකට ආශිර්වාද කරන්න කියා මම කියා සිටිනවා යැයි වැඩිදුරටත් කියා සිටියේය.
එක බිම් අඟලක් කිසිම රටකට දෙන්නේ නෑ.
ලෝකයේ කිසිම රටකට මේ රටේ බිම් අඟලක අයිතියක් නොදෙන බවත් සියලු ගිවිසුම් විවෘත භාවයෙන් යුතුව සිදු කෙරෙන බවත් ජනාධිපති මෛත්‍රීපාල සිරිසේන මහතා පසුගිය දා මහනුවර දොඩම්වල දී පැවැසීය.
ජනාධිපතිවරයා මේ බව පැවසුවේ පසුගියදා (06) පෙරවරුවේ ප්‍රාදේශීය පාලම් ව්‍යාපෘති යටතේ ඉදි කෙරුණු හල්ලොළුව - දොඩම්වල යා කෙරෙන පාලම ජනතා අයිතියට පැවරීමේ උත්සව සභාව අමතමිනි.
එහි දී ජනාධිපති මෛත්‍රීපාල සිරිසේන මහතා මෙසේ ද පැවැසීය. අපේ රටේ ඉහළ ඓතිහාසික සහ පාරිසරික වැදගත්කමක් තිබෙන මේ උතුම් බෞද්ධ නගරයේ සිංහල, දමිළ, මුස්ලිම් ජන කොටස්වල දීර්ඝකාලීන අවශ්‍යතා ඉටු කිරීමට ලැබීම ඉතාම සතුටට කරුණක්. පාලමක් ඉදිකිරීම උතුම් මානුෂීය කාර්යභාරයක් සහ මෙහෙවරක්. යා කිරීමක්. එක්කිරීමක්. මෙය ජනතාවට පමණක් නොව සත්ත්වයන්ට පවා යහපතක්. යුද්ධයක් පවතින විට එම ප්‍රදේශයේ සතුරු කණ්ඩායම කරන්නේ ප්‍රතිවාදී කණ්ඩායම් දුර්වල කරන්න ඒ ආශ්‍රිත පාලම් විනාශ කර දමන එක. ඒ තරමටම මේ පාලම්වල වැදගත්කමක් පවතිනවා.
මම ජනාධිපතිවෙලා අවුරුදු දෙකයි. පාර්ලිමේන්තු මැතිවරණය තියලා වසර එකහමාරයි. මේක පැරැණි ආණ්ඩුවක් විධියට සමහරු කතා කරනවා. අපිට තිබුණු බාධා ඉවත් කරලා සියලු ජාතීන් මිත්‍ර ජාතීන් කර අපි මේ සංවර්ධන කටයුතු කරගෙන යනවා. පසුගිය කාලේ මේ රටේ අධිවේගී මාර්ග හැදුවා. මහා මාර්ග හැදුවා. සංවර්ධන කටයුතු කළා.
මේ කතා කරන සියලුම සංවර්ධන කටයුතු කළේ ණයවෙලා. රුපියල් කෝටි නවලක්ෂයක් ගෙවන්න තියෙනවා. රුපියල් බිලියන නවදාහක්. අවුරුදු දෙකේ බලය ඉදිරියට තියෙද් දී මහින්ද රාජපක්ෂ මහතා කලින් ඡන්දයකට ගියේ මේ ආර්ථික අර්බුදයෙන් මිදෙන්න. එම ජනාධිපතිවරණයේ දී මම දිනුවා. ඒ ණය ප්‍රශ්නය මගේ අතට ආවා. ප්‍රශ්න විසඳන ගමන් අපි ප්‍රශ්නවලට මූණ දෙනවා. ණය අරගෙන සංවර්ධනය පෙන්වන්ට පුළුවන්. ලෝකයේ විශාල ණය බරින් පෙළෙන රටවලට කුමක්ද සිදුවුණේ කියලා අපි දන්නවා.
උදවු ගන්න පුළුවන් රටවල්, සංවිධාන, ජාත්‍යන්තර සංවිධානවලින් උදවු ලබා ගන්නවා. රට ගැන හිතලා තීන්දු තීරණ ගන්න ඕනෑ. රටට අහිතකර තීන්දු කිසිවිටෙකත් අපි ගන්නේ නෑ.
රටට තිබුණ බාධා බොහොමයක් ඉවත් කළා. අපි අල්ලපු මාළු ටික විකුණා ගන්නට බැරුව හිටියා. යුරෝපය නැවත අපේ රටේ මාළු මිල දී ගන්නවා. කර්මාන්ත ආයතන ක්ෂේත්‍රයට අවශ්‍ය ජී. එස්. පී. සහනය ලබන සතියේ ලැබෙනවා. රජයක් විධියට රටක් ගොඩගන්න තිබුණු බාධක ඉවත් කරගෙන සංවර්ධන ගමන යා යුතුයි.
එක පැත්තකින් චෝදනා කරනවා සංවර්ධනයක් නෑ කියලා. තව පැත්තකින් චෝදනා කරනවා රට නැති කරන්නට යනවා කියලා. හම්බන්තොට වරාය ගැන කතා කරනවා. අත්සන් කළ යුතු ගිවිසුම මෙතෙක් සකස් කරලා නෑ. තාක්ෂණික කමිටු වාර්තා, අමාත්‍යාංශ ලේකම්වරුන් තිදෙනකුගෙන් යුතුව සැකසෙන වාර්තාවත් තාම නෑ. අක්කර පහළොස්දහසක් ගැන කතා කරනවා. මම ඊට අදාළ සියලු ඇමැතිවරු නිලධාරීන් කැ‍ඳෙවුවා. අක්කර 15, 000ක ලියවිල්ලකුත් නෑ. ඇත්ත තත්ත්වය අපේ රටට කර්මාන්ත අවශ්‍යයි. මේ සඳහා ඉඩම් දෙන්නේ ශ්‍රී ලංකා ආණ්ඩුක්‍රම ව්‍යවස්ථාවට එකඟව. භූමියේ අයිතියක් දෙන්නැති විදිහට ඒ අයට සුදුසු ස්ථාන සොයලා බලලා දෙනවා.
හම්බන්තොට දිස්ත්‍රික්කය ඓතිහාසික පදනමක් ඇති රජවරු සිටි පළාතක්. ඓතිහාසික වෙහෙර විහාර රාශියක් තියෙනවා. අසත්‍ය ප්‍රචාර කරලා සියල්ල කඩාකප්පල් කරන්නට හදනවා.
මේ ආණ්ඩුව මේ අවුරුද්දේ වට්ටනවා කියලා කතා පතුරනවා. වට්ටන ක්‍රමයක් නම් දකින්න නෑ. ඒක කැමැති අයට 2020න් පස්සේ ඡන්දෙන් පුළුවන් යැයි ද ජනාධිපති මෛත්‍රීපාල සිරිසේන මහතා පැවැසීය.
සභානායක, උසස් අධ්‍යාපන හා මහාමාර්ග ඇමැති ලක්ෂ්මන් කිරිඇල්ල මහතා- මහනුවර නගරයේ තදබදය අවම කරන්න, නව උමං මාර්ගයක් ගැටඹේ සිට තැන්නේකුඹුර දක්වා ඉදිකරනවා. දේශීයත්වය ගැන කථා කරන අය එදා අධිවේගී මාර්ග ඉදි කරන්න දේශීය සමාගම්වලට දුන්නේ නැහැ. නව රජය ඉතිහාසයේ ප්‍රථම වතාවට අධිවේගී මාර්ග ඉදිකරන්න දේශීය සමාගම්වලට භාරදුන්නා.
1989 වසරේ මහනුවර ආසනය මා සංවිධාන කටයුතු කරන කාලයේ සිටම මේ හල්ලොළුව පාලම ගැන විශාල ජනතා ඉල්ලීම් මා වෙත පැමිණියා. මේ ස්ථානයේ පාලමක් ඉදිකරන්න පාලමට මුලින් මුල්ගල තිබ්බේ 1960 – 65 ශ්‍රී ලංකා නිදහස් පක්ෂ ආණ්ඩු කාලයේ. එදා හිටියා නියෝජ්‍ය ඇමැතිවරයෙක් හේමචන්ද්‍ර සිරිසේන කියලා. එතුමා තමයි මුල්ගල තිබ්බේ. මොනයම් හෝ හේතුවක් නිසා මෙය අවුරුදු ගණනාවක් හදන්න ප්‍රමාද වුණා. නමුත් මම සතුටු වෙනවා මට ලැබුණු ප්‍රථම අවස්ථාවේම මේ දොඩම්වල, හල්ලොළුව ප්‍රදේශයේ ජනතාවගේ දීර්ඝ කාලයක් සැබෑ නොවුණ සිහිනය අද සැබෑ කරන්න පුළුවන් වුණ එක ගැන.
ඇමැතිවරයා මේ අදහස් පළ කළේ බ්‍රිතාන්‍ය යකඩ පාලම් ව්‍යාපෘති ආධාර යටතේ මාර්ග සංවර්ධන අධිකාරිය මඟින් ක්‍රියාත්මක කරන ලද මහනුවර දොඩම්වල සහ හල්ලොළුව ප්‍රදේශ යා කරමින් මහවැලි ගඟ හරහා ඉදිකෙරුණ නව පාලම ජනතා අයිතියට පත්කිරීමේ උත්සවයට සහභාගීවීමෙන් අනතුරුව එහි පැවැති ජන හමුව අමතමිනි.
මහවැලි ගඟ තරණය කරන්නට අනාදිමත් කලක පටන් පැවැති සංගිලි පාලම වෙනුවට දොඩම්වල හා හල්ලොළුව ප්‍රදේශ යා කෙරෙමින් නව පාලමක් තැනීමට වසර 50ක ඉතිහාසයේ විවිධ අවස්ථාවල 7 වරක් පමණ මුල්ගල් තැබුවත්, ඒ කිසිඳු අවස්ථාවක පාලමේ ඉදිකිරීම් ආරම්භ කිරීමක් සිදු නොවීය. නව රජය බලයට පත්වීමත් සමඟ උසස් අධ්‍යාපන හා මහාමාර්ග ඇමැති ලක්ෂ්මන් කිරිඇල්ල මහතා 2016.01.20 වැනි දින පාලමේ ඉදිකිරීම් ආරම්භ කළේ වසරක කාලයක් තුළ ඉදිකිරීම් අවසන් කිරීමේ සැලසුම ද සහිතවයි. ඒ අනුව ආරම්භ කළ ඉදිකිරීම් වසරකටත් අඩු කාලයක් තුළ අවසන් කිරීමට මාර්ග සංවර්ධන අධිකාරිය සමත් විය. අද දින ජනතා අයිතියට පත් කළ මේ පාලමේ දිග මීටර් 105කි. මේ සඳහා වැය කළ මුදල රුපියල් මිලියන 374කි.
මේ මහනුවර දිස්ත්‍රික්කය ජනාධිපතිවරයාට ජය භූමියක්. අපි ජනාධිපතිවරණය වැඩි ඡන්ද 85, 000 කින් ජයග්‍රහණය කෙරුවා. පාර්ලිමේන්තු මැතිවරණය 135, 000කින් අපි ජයග්‍රහණය කෙරුවා. අපි මැතිවරණයේ දී දුන්න පොරොන්දු එකින් එක දැන් ඉෂ්ට කරගෙන යනවා. විශේෂයෙන් අපේ ගරුතර මහා සංඝරත්නයට මතක් කරන්න කැමැතියි මහනුවර නගරය වෙනුවෙන් විශේෂ වැඩපිළිවෙළක් ජනාධිපතිවරයාගේ සහ අගමැතිවරයාගේ උපදෙස් මත අපි ආරම්භ කර තිබෙනවා. කඩවත ඉදලා මීරිගමට අපි වැඩ පටන් අරගෙන තිබෙනවා. මීරිගම සිට කුරුණෑගල දක්වා කොටස අපි දේශීය කොන්ත්‍රාත්කරුවන්ට දීලා තිබෙනවා. අපේ රටේ ඉතිහාසයේ ප්‍රථම වතාවට අධිවේගී මාර්ග කොටසක් සෑදීමට දේශීය කොන්ත්‍රාත්කරුවන්ට දුන්නේ යහපාලන රජයයි. දේශීයත්වය ගැන කථා කෙරුවට පසුගිය කාලයේ සියලුම කොන්ත්‍රාත් දුන්නේ විදේශීය සමාගම්වලට.
නමුත් මේ යහපාලන රජය දේශීය කොන්ත්‍රාත්කරුවන් ගැන පූර්ණ විශ්වාසය තියලා මේ මීරිගම සිට කුරුණෑගල දක්වා කොටස හදන්න භාර දීලා තිබෙනවා. එම කොටස තව මාසයක් වැනි කෙටි කාලයක් තුළ අපි වැඩ ආරම්භ කරනවා. එතන ඉඳලා ගලගෙදර කොටස ජපන් සමාගමක් සමඟ සාකච්ඡා කරලා අපි ඒ අයට ලබා දෙන්න කටයුතු සූදානම් කරලා තිබෙනවා. ඒ වගේම මහනුවර නගරයේ තදබදය අවම කරන්න නව උමං මාර්ගයක් හදනවා. එය ගැටඹේ සිට තැන්නකුඹුර දක්වා ඉදිකරන්න කොරියන් සමාගමක් සමඟ සාකච්ඡා කරලා අවසන්. මෙය අපි අවුරුදු‍ දෙකක් ඇතුළත අවසන් කරනවා. බෝගම්බර බන්ධනාගාරයට අයත් අක්කර 10ක භූමිය මහනුවර ජනතාවට අවශ්‍ය පරිදි සංවර්ධනය කරන්න ජපන් රජය සමඟ සාකච්ඡා පවත්වමින් ඉන්නවා. අපි මේ දිස්ත්‍රික්ක විජයග්‍රහණය කරපු නිසා ජනාධිපතිවරයාගේ ආශිර්වාදය සමඟ මේ සංවර්ධන කටයුතු අපි මහනුවර ආරම්භ කරනවා.
මේ අවස්ථාවට අස්ගිරි පාර්ශ්වයේ මහනායක වරකාගොඩ ඥාණරතන මහනායක නාහිමිපාණන් වහන්සේ ප්‍රමුඛ මල්වතු සහ අස්ගිරි උභය පාර්ශ්වීය අනුනායක මාහිමිපාණන් වහන්සේ ඇතුළු‍ ත්‍රෛනිකායික මහා සංඝරත්නය සහ කිතුනු, ඉස්ලාම්, හින්දු ආගමික පූජක හිමිවරුන් ද තැපැල් කටයුතු හා ඉස්ලාම් ආගමික කටුයතු ඇමැති එම්. එච්. ඒ. හලීම්, පාර්ලිමේන්තු මන්ත්‍රී මයන්ත දිසානායක, පාර්ලිමේන්තු මන්ත්‍රී ලකී ජයවර්ධන, පාර්ලිමේන්තු මන්ත්‍රී ආනන්ද අලුත්ගමගේ ඇතුළු මහනුවර දිස්ත්‍රික්කය නියෝජනය කරන පාර්ලිමේන්තු, පළාත් සභා සහ ප්‍රාදේශීය සභා මැති ඇමැතිවරුන් ඇතුළු ප්‍රදේශවාසීන් විශාල පිරිසක් සහභාගී වූහ.
සීමා නිර්ණ වාර්තාව අසම්පූර්ණයි, අඩුපාඩුයි.
මැතිවරණ කොට්ඨාස සීමා නිර්ණය කිරීම සඳහා පත් කරන ලද කමිටුව විසින් පසුගියදා ඉදිරිපත් කළ වාර්තාව අඩුපාඩු රැසක් සහිත අසම්පූර්ණ වාර්තාවක් බව ඒ පිළිබඳව සොයා බැලීමේදී තොරතුරු අනාවරණය වී ඇත.
මේ කමිටුව විසින් සකස් කරන ලද සීමා නිර්ණය වාර්තාව එහි සභාපති අශෝක පීරිස් මහතා විසින් පළාත් පාලන හා පළාත් සභා ඇමැති ෆයිසර් මුස්තාපා මහතා වෙත ඉදිරිපත් කළ අවස්ථාවේ ඊට කමිටු සාමාජිකයින් දෙදෙනෙකු අත්සන් කර නොතිබීම හේතු කර ගෙන එම වාර්තාව බාර ගැනීම ඇමැතිවරයා විසින් ප්‍රතික්ෂේප කර තිබිණි.
කමිටුවේ සාමාජිකයන් වන සාලිය මැතිව් හා එස්. මිස්බා යන මහත්වරුන් අත්සන් තබා තිබුණේ නැත. ඊට හේතුව වී ඇත්තේ මෙහි අඩුපාඩු රැසක් පැවතීම නිසාවෙන් බවට මේ පිළිබඳ ආණ්ඩුව විසින් කළ විමර්ශනයේදී අනාවරණය වී තිබේ.
නව මැතිවරණ ක්‍රමයේදී පාර්ලිමේන්තුවේ ආසන ප්‍රමාණය වැඩි වෙනවාද එසේ නම් ඒ වෙනුවෙන් කළ යුතු කාර්යයන් කුමක්ද යන ගැටලු සඳහා විසඳුම් යෝජනා වී නැත. ජනගහන අනුපාතය අනුව ආසනවල කළ යුතු වෙනස්කම් මොනවාද යන්න පිළිබඳවත් කරුණු අනාවරණය වී නොමැති බවටද හෙළි වී තිබේ. ජනගහනය ආසන්න වශයෙන් සමාන වන අවස්ථාවලදී සභික සංඛ්‍යාවේ විශාල විචලනයක් වී ඇති බවත් මුස්ලිම් හෝ දෙමළ වැඩි ජනගහනයක් සිටින අවස්ථාවලදී සාපේක්ෂව අඩු සභික සංඛ්‍යාවක් ලබා දී ඇති බවටත් තොරතුරු හෙළිදරව් වී ඇත.
උදාහරණයක් ලෙස දෙහිඅත්තකණ්ඩිය ප්‍රාදේශීය සභා බල ප්‍රදේශය තුළ ජනගහනය 58937ක් වන අතර ඊට නිර්දේශ කර ඇති සභික සංඛ්‍යාව 23ක් වුවද ජනගහනය 68591ක් වන සමන්තුරේ ප්‍රාදේශීය සභාව සඳහා යෝජනා කර ඇති සභික සංඛ්‍යාව 12ක් වේ. උහන ප්‍රාදේශීය සභා බල ප්‍රදේශයේ ජනගහණය 52137ක් වන විට එහි සභික සංඛ්‍යාව 17 ක් වේ.
තවද කුච්චවේලි ප්‍රාදේශීය සභාවේ ජනගහනය 31200ක් ද පදවි ශ්‍රී පුර ප්‍රාදේශීය සභාවේ ජනගහනය 12703ක්ද, මොරවැව ප්‍රාදේශීය සභාවේ ජනගහනය 12703ක්ද, ගෝමරන්කඩවල ප්‍රාදේශීය සභාවේ ජනගහනය 8348ක්ද ලෙස සටහන් වුවද එහි සභික සංඛ්‍යාව ලෙස දක්වා ඇත්තේ 10ක් ලෙසය.
බහු මන්ත්‍රී කොට්ඨාස ඇති කිරීමේදී නාම යෝජනා කළ හැක්කේ එක් අපේක්ෂකයෙකු ලෙස දැක්වීම නිසා බහු කොට්ඨාස පිහිටුවීමේ අරමුණ කමිටු වාර්තාව මඟින් සලකා නැතැයි ද හෙළිදරව් වී තිබේ. මෙහිදී කුඩා දේශපාලන පක්ෂ සඳහා නියෝජනයක් නොලැබෙන බවද පෙනී ගොස් ඇති තවත් ගැටලුවකි.
මේ සියලු කාරණා මත පදනම්ව සීමා නිර්ණ විමර්ශන කමිටුව ඉදිරිපත් කළ වාර්තාවේ ගැටලු රැසක් පවතින අතර ඒවාට විසඳුම් නොසොයා කඩිමුඩියේ වාර්තාව බාරදී ඇති බවට හෙළිවන බවද ආණ්ඩුවේ ප්‍රකාශකයෙකු සඳහන් කළේය. 
සීමා නිර්ණය වාර්තාවට ශ්‍රීලනිප අත්සන, පළාත් පාලන ඡන්දය.
හිටපු ආණ්ඩුකාර සාලිය මැතිව් මහතා සීමා නිර්ණය කමිටුවේ අවසන් වාර්තාව අත්සන් තබා ඇත.
ඔහු ශ්‍රී ලංකා නිදහස් පක්ෂය නියෝජනය කරමින් සීමා නිර්ණය කමිටුවේ සාමාජිකයෙකු ලෙස කටයුතු කල අතර සීමා නිර්ණය කමිටුවේ සාමාජිකයින් පස් දෙනා අතුරින් මේ දක්වා කමිටු වාර්තාවට අත්සන් තබා නැත්තේ එක්සත් ජාතික පක්ෂය නියෝජනය කරන නීතිඥ මිස්බාර් සතාර් මහතා පමණී.
නව ව්‍යවස්ථාව ගැන ශ්‍රීලනිප ස්ථාවරය ලබන සතියේ.
නව ආණ්ඩුක්‍රම ව්‍යවස්ථා සම්පාදනය පිළිබඳ ශ්‍රී ලංකා නිදහස් පක්ෂයේ ස්ථාවරය ලබන සතියේ දී ආණ්ඩුක්‍රම ව්‍යවස්ථා සම්පාදන මෙහෙයුම් කමිටුවට දැනුම් දීමට නියමිතය.
ප්‍රවාහන හා සිවිල් ගුවන්සේවා ඇමැති නිමල් සිරිපාල ද සිල්වා, ආපදා කළමනාකරණ ඇමැති අනුර ප්‍රියදර්ශන යාපා, මහාමාර්ග රාජ්‍ය ඇමැති ඩිලාන් පෙරේරා ඇතුළු මහත්වරුන්ගෙන් සමන්විත විශේෂ ශ්‍රී ලංකා නිදහස් පක්ෂ කමිටුව විසින් සාකච්ඡාකර පක්ෂයේ ස්ථාවරය දැනුම් දීමට නියමිතය.
ආණ්ඩුක්‍රම ව්‍යවස්ථා මෙහෙයුම් කමිටුව ලබන 5 - 6 දෙදින රැස්වීමට නියමිත අතර නිදහස් පක්ෂයේ ස්ථාවරය පක්ෂ නායක ජනාධිපති මෛත්‍රීපාල සිරිසේන මහතා සමඟ ද අවසන් වශයෙන් සාකච්ඡා කිරීමෙන් අනතුරුව ලබාදෙන බව ආපදා කළමනාකරණ ඇමැති අනුර ප්‍රියදර්ශන මහතා පැවැසීය.
ආණ්ඩුක්‍රම ව්‍යවස්ථා සම්පාදන මණ්ඩලය මඟින් පත්කරන ලද මෙහෙයුම් කමිටුව අගමැති රනිල් වික්‍රමසිංජාතික ආර්ථිකයට රුධිරය සපයන්නේ දේශීය ආදායම් බදු දෙපාර්තමේන්තුව යැයි ජනාධිපති මෛත‍්‍රීපාල සිරිසේන මහතා ආදායම් බදු කොමසාරිස්වරුන්ගේ 16 වැනි සම්මේලනයේදී ඊයේ (6) පැවැසීය.
එහෙත් රජයට අය විය යුතු බදු ලබා නොදී බදු දැලෙන් රිංගා යන විශාල පිරිසක් රට තුළ සිටින්නේ යැයි කී ජනාධිපතිවරයා මේ ගැන ජනතාව අතරේ ගැඹුරු සංවාදයක් හටගෙන ඇතැයි ද සඳහන් කළේය.
නව ආදායම් බදු පනත සම්බන්ධයෙන් දේශීය ආදායම් බදු දෙපාර්තමේන්තුවේ හටගෙන ඇති කැළඹීම ගැන තමා දැනුම්වත් යැයි ද අලූත් අවුරුද්දෙන් පසුව සියලූ පාර්ශ්ව එකතු කරගෙන සාකච්ඡා මාර්ගයෙන් ඊට පිළිතුරු සෙවීමට රජය කටයුතු කරන්නේ යැයි ද මෛත‍්‍රීපාල සිරිසේන මහතා කීවේය.
ආදායම් බදු කොමසාරිස්වරුන්ගේ 16 වැනි සම්මේලනය කොළඹ, කිංග්ස්බරි හෝටලයේ පැවැති අතර විශ‍්‍රාමලත් ජ්‍යෙෂ්ඨ ආදායම් කොමසාරිස් පී.කේ.ජී. සමරතුංග මහතාට ජනාධිපතිවරයා අතින් සම්මාන තිළිණ ප‍්‍රදානයක් ද එහිදී සිදුකෙරිණි.
ජනාධිපති මෛත‍්‍රීපාල සිරිසේන මහතා එහිදී මෙසේ ද කීය.
අපේ රටේ ජාතික ආර්ථිකයේ හදවතට රුධිරය ලබාදෙන්නේ දේශීය ආදායම් කොමසාරිස්වරුන් විසිනුයි. අපේ ආර්ථිකය ශක්තිමත් වන්නේ දේශීය ආදායම් බදු කොමසාරිස්වරුන්ගේ දැනුම, කැපවීම, ශක්තිය සහ ඊට ඇති වුවමනාව තුළ බව සියලූ දෙනාම අවිවාදයෙන් පිළිගන්නවා. ඒ නිසා එදා මෙදාතුර දීර්ඝ කාලයක් තිස්සේ මේ දෙපාර්තමේන්තුවේ සේවය කළ හා සේවය කරන සියලූ නිලධාරීන් මා සිහිපත් කරනවා. රටේ ආර්ථිකය ගැන ඇති වූ විවිධ ගැටලූ, ප‍්‍රවණතා  හා අර්බුදවලදී මූලික වශයෙන්ම මුහුණ දෙන ආයතනයක් වන්නේ දේශීය ආදායම් බදු දෙපාර්තමේන්තුවයි.
විවිධ ක්‍ෂේත‍්‍ර ගැන ඇති විෂය දැනුම මෙන්ම, සමාජ දැනුම හා අත්දැකීම් සමඟ අපේ රටට සේවය කිරීමට අපි සියලූ දෙනාම බැඳී සිටිනවා. ඒ අනුව අද දවසේදීත් මේ දෙපාර්තමේන්තුවෙන් කරන කාර්ය මා අගය කරන අතර එහි නිලධාරීන්ට මගේ ප‍්‍රශංසාව හිමිවෙනවා. අපේ රටේ බදු ක‍්‍රමය ගැන ප‍්‍රසාදය, අප‍්‍රසාදය වගේම විවේචන හා ඇගයීම් යන සියල්ල තිබෙනවා. ඒක අපේ රටට පමණක් සීමා වූ දෙයක් නෙවෙයි. ලෝකයේ දියුණු, සංවර්ධිත ශක්තිමත් ආර්ථිකයක් ඇති රටවල පවතින බදු ක‍්‍රම ගැන අධ්‍යයනය කිරීම අවශ්‍යයයි. ඒවායෙන් අත්දැකීම් ලැබීම අත්‍යවශ්‍යයයි. අවශ්‍ය පුහුණුවීම් විදෙස් ශිෂ්‍යත්ව ගැන සභාපතිවරයා තම කතාවේදී සඳහන් කළා. මේ දෙපාර්තමේන්තුවේ සේවය ගුණාත්මක වර්ධනයක් වෙනුවෙන් ඒවා අත්‍යවශ්‍ය බව මාත් පිළිගන්නවා. රජයක් හැටියට මෙන්ම මුදල් අමාත්‍යංශය හැටියටත් ඊට අවශ්‍ය පරිසරය සකසා දීමේ වැදගත්කම මා අවධාරණය කරනවා.
ඒ වගේම පොදුවේ ගත්විට රටේ පවතින බදු ක‍්‍රමයේදී ඒකපුද්ගල ආදායම වැඩිවෙද්දී බදු අයකිරීම හරියට වෙලා නෑ. විශේෂයෙන්ම ඍජු බදු අයකිරීම ගැන ප‍්‍රශ්නයක් තිබෙනවා. රාජ්‍ය බදු ආදායම ගැන කතාකරද්දී පහුගිය කාලයේදී දේශීය ආදායම් බදු දෙපාර්තමේන්තුවේ තිබෙන්නේ ලිපිගොනු මෙච්චර යැයි සමහරු කිව්වා. නමුත් බදු අය නොකරන විශාල පිරිසක් සිටින බවත්, එසේ සිදුවන්නේ කෙසේදැයි කියා ආණ්ඩුව තුළ මෙන්ම පොදු ජනතාව අතරත් සංවාදයට හා සාකච්ඡාවට ලක්වුණා.
වසර දහස් ගණනකට පෙර රාජාණ්ඩු ක‍්‍රමවලදී බදු අයකරගත් ආකාරය ගැන ඓතිහාසික සාධක හා තොරතුරු තිබෙනවා. බොහෝවිට විදෙස් ආක‍්‍රමණිකයන් මේ රට පාලනය කළ අවස්ථාවල අනුගමනය කළ අමානුෂික බදු අයකිරීම් ගැන අප අසා තිබෙනවා. ඇතැම් රජවරුන් බදු අය කරගත් ආකාරය උපහාස කතාවලින් පිරී තිබෙනවා. එමෙන්ම රජයක් ආදායම් ලබාගැනීම ගැන බෞද්ධ දර්ශනයේ පවා සඳහන් වෙනවා. ඇති අයගෙන් ධනය හා සම්පත් පොදු ජනයා අතරට ගෙනයන ආකාරය ගැන එම උගැන්වීම්වල පැහැදිලිව සඳහන් වෙනවා. වැඩවසම් ආදී නොදියුණු සමාජ ක‍්‍රම ගැන අපි කතාකරනවා. එවැනි කාලවල තනි පුද්ගලයන්ගේ බලගතුභාවය අනුව ගම්මානවල ප‍්‍රාදේශීය නායකයන්ගේ බලය අනුව බදු අය කරගත් ඉතිහාසයන් ගැන වාර්තා වෙනවා. බදු අයකරගැනීමේ ඉතිහාසය කෙටියෙන් හෝ මා මෙසේ දැක්වූයේ ඇතැම් අවස්ථාවල දේශපාලන අංශ මෙන්ම ජනමාධ්‍ය පවා බදු සම්බන්ධයෙන් රජය ගන්නා තීන්දු හදිසියේ ගත් ඒවා හැටියට පෙන්වන නිසයි.
මහවැලි අමාත්‍යංශයට මා වසර විසි පහක් පමණ තිස්සේ විටින් විට සම්බන්ධ වී සිටියා. ඊට අදාළ ආයතනවල බදු ප‍්‍රතිපත්තියේ යම් යම් වෙනස්කම් කළත් අලූත් අත්හදාබැලීම් රාශියක් කළත් ඒ අදාළ ආදායම්වලින් බොහෝවිට රජයට ලැබෙන්නේ 10% හා 20% අතරේ ප‍්‍රමාණයකුයි. ඊට විධිමත් ක‍්‍රමයක් නැති බව මා දන්නවා. එහෙම බැලූවාම රාජ්‍ය ආදායමට බොහෝ පෞද්ගලික අංශ ව්‍යාපෘති ආයෝජනවලින් දකින්නේ දුබලතාවක්. එවැනි අංශ ශක්තිමත් කරගෙන කාර්යක්ෂම කිරීම අත්‍යවශ්‍ය යැයි මා විශ්වාස කරනවා.
මේ සමුළුවට අවසන් වරට පැමිණි ජනාධිපතිවරයා කවුදැයි මම මේ සංගමයේ සභාපතිතුමාගෙන් ඇහුවා. රාජ්‍ය නායකයා ආවේ පළමු වරට මෙවර යැයි එතුමා කිව්වා. එහෙම නම් ගෙන්නන්න ඇත්තේ ඇයි කියලා මම කල්පනා කෙරුවා. සභාපතිතුමාගේ කතාවේදි කරුණු රාශියකුත් කිව්වා. ඒ කතාව ඇහුවාම මට එන්න කියන්න ඇත්තේ අලූත් බදු පනත එපාම කියන්න වෙන්න ඇති කියලා මට හිතෙනවා. මට හැඟුණේ දැනුණේ එහෙමයි. පසුගිය කාලයේත් මේ ගැන ප‍්‍රශ්න තිබෙන බව මා දැනගත්තා. 2007 සිට තරුණ ජවය නෑ කියලා කිව්වා. තරුණ ජවය නෑ කියලා කියන්නේ මේ ඉන්න අයට වැඩ බෑ කියන එකද? මම නම් එහෙම හිතන්නේ නෑ. මෙතැන සිටින්නේ බොහෝම ශක්තිමත්, ප‍්‍රබුද්ධ, පරිණත පිරිසක්. මේ දෙපාර්තමේන්තුව දුවන්නේ ඒ අයගේ නායකත්වය තුළයි.
කොහොම වුණත් 2007 සිට සහකාර කොමසාරිස්වරුන් බඳවාගෙන නැත්නම් ඒක ප‍්‍රශ්නයක්. ඇයි එහෙම වුණේ කියලා නම් මම දන්නේ නෑ. දැන් අපි ඇවිල්ලත් අවුරුදු දෙකහමාරකට කිට්ටුයි. එම නිසා මේ දෙපාර්තමේන්තුවේ ශක්තිමත්භාවය හා කාර්යක්ෂමභාවය වෙනුවෙන් බඳවාගැනීම් වහා කළ යුතු යැයි මාත් හිතනවා. බදු පනත හා බඳවාගැනීම් ඇතුළු කරුණු ගැන සිංහල අලූත් අවුරුද්දෙන් පසුව දිනයක් වෙලාවක් නියම කරගෙන සියලූ දෙනා එකතු වී සාකච්ඡා කිරීමට මා අදහස් කරනවා. එමගින් ගැටලූ නිරාකරණය කරගනිමු. ඔබතුමන්ලාගෙන් රටට ලැබිය යුතු සේවය ලබාගැනීම සඳහා අවශ්‍ය පසුබිම සකස් කර දෙන බවට මා පොරොන්දු වෙනවා. මේ රටේ ජාතික ආර්ථිකය ශක්තිමත් කරමින් පොදු ජනතාවට වඩාත් උසස් ජීවන තත්ත්වයක් ලබාදෙන්නත් සමෘද්ධිමත් ආර්ථිකයක් ඇතිකරන්නත් ඔබ මෙතෙක් කර ඇති සේවය අගය කරන අතර එය ඉදිරියේදී වඩාත් උසස් ලෙස ලබාදෙන්නට ශක්තිය ධෛර්ය ලැබේවා යැයි ප‍්‍රාර්ථනා කරනවා.
දේශීය ආදායම් කොමසාරිස්වරුන්ගේ සංගමයේ සභාපති මහින්ද ගුණවීර මහතා මෙසේ කීය.
අප වෘත්තිය සමිතිය නියෝජනය කරන්නේ දේශීය ආදායම් සේවයේ විශේෂ හා පළමු ශ්‍රේණිවලට අයත් නියෝජ්‍ය කොමසාරිස් ජනරාල්, ජ්‍යෙෂ්ඨ කොමසාරිස් හා කොමසාරිස් යන තනතුරු දරන නිලධාරිනුයි. අප සෑමවිටම සාම්ප‍්‍රදායික වෘත්තීය සමිතියකට සීමා නොවී දෙපාර්තමේන්තුවේ අරමුණු ඉටුකරගැනීමට පෙනී සිටිනවා. එහිදී ජාතික අවශ්‍යතාවලට මුල් තැනදී අපි කටයුතු කරනවා. සාම්ප‍්‍රදායික වෘත්තීය සමිති උළෙලක පිළිගැනීමේ කතාවෙන් වැඩි කොටසක් වෙන්වන්නේ සිය සාමාජිකයන්ට හිමි විය යුතු අයිතිවාසිකම් සහ වරප‍්‍රසාද පිළිබඳව ප‍්‍රධාන ආරාධිතයාගේ අවධානය යොමුකිරීමයි. එහෙත් අපි මේ අවස්ථාව යොදාගන්නේ අපගේ යුතුකම හා වගකීම වන රජයට ආදායම් රැුස්කරදීමේ ක‍්‍රියාවලියට මතුව ඇති ගැටලූ හා සම්බාධක ජනාධිපතිවරයාගේ කාරුණික අවධානයට යොමුකිරීමටයි. අපගේ වෘත්තිය ගැටලූ ඉදිරිපත් කරන්නේ දෙවැනුවටයි.
අයවැය මගින් යෝජනා කරන බදු ප‍්‍රතිපත්ති සම්බන්ධ අණ පනත් කලට වේලාවට පාර්ලිමේන්තුවෙන් සම්මත වී නීති බවට පත්වීම පමාවීම හේතුවෙන් සිදුවන්නේ බදු ආදායමට අහිතකර බලපෑම් ඇතිවීම, පරිපාලන ගැටලූ ඇතිවීම හා බදු ගෙවන ජනතාව ව්‍යාකූල තත්ත්වයකට පත්වීමයි. මෙවැනි අවස්ථා බොහෝමයක් පසුගිය කාලයේදී අත්දකින්නට ලැබුණු අතර එය රට තුළ බදු නීතිය පිළිබඳව ඇතිවන අවිනිශ්චිතභාවය, ව්‍යාපාරික ප‍්‍රජාවට සිය ව්‍යාපාරික කටයුතු සූදානම් කිරීමට අපහසු වීම බදු ආදායම අඩුවීමට හේතු වෙනවා.
වසර ගණනාවක් බඳවාගැනීම් සිදු නොකිරීම නිසා 2007 දී නිලධාරීන් විශාල පිරිසක් එක්වර බඳවාගැනීමට සිදුවුණා. මෙසේ එකවර විශාල පිරිසක් බඳවාගැනීමේදී අභ්‍යන්තර වශයෙන් පහසුකම් සැලැසීම, පුහුණු කිරීම හා උසස්වීම් ලබාදීම යන කාරණාවලදී පරිපාලනයට මෙන්ම එකී නිලධාරීන්ට ද දැඩි අපහසුතාවට ලක්වීමට සිදුවුණා. එබැවින් වාර්ෂිකව ඇතිවන පුරප්පාඩු පියවීමට අවශ්‍ය කටයුතු යෙදීමෙන් බදු පරිපාලනය මනාව පවත්වාගෙන යෑමට හැකිවන අතර තරුණ ජවය හා නව අදහස් අඛණ්ඩව එක්වීමෙන් සේවයෙහි ගුණාත්මකභාවය පවත්වාගෙන යෑමට හැකියි.
දෙපාර්තමේන්තු පරිපාලනය නවීකරණය අරමුණු කරගනිමින් 2014 දී ව්‍යාපෘතිය ආරම්භ කරන ලද්දේ සිංගප්පූරු රජයේ අනුග‍්‍රහයෙනි. පරිපාලනය කාර්යක්ෂම කිරීමෙන් බදු ආදායම ඉහළ නැංවීම, ජාලගත තොරතුරු පද්ධතියක් ඇතිකිරීමෙන් තාක්ෂණය උපයෝගී කරගෙන බදු ජාලය පුළුල් කිරීම. බදු ගෙවන්නන්ට  ඕනෑම ප‍්‍රාදේශීය කාර්යාලයකින් අවශ්‍ය සේවා ලබාගැනීමට පහසුකම් සැලැසීම. බදු ගෙවන්නන්ට අන්තර්ජාලය තුළින් තමන් කැමැති භාෂාවකින් දේශීය ආදායම් දෙපාර්තමේන්තු වෙබ් අඩවියෙන් දවසේ  ඕනෑම වේලාවකදී ලෝකයේ  ඕනෑම තැනක සිට සේවා ඉටුකරගැනීමට පහසුකම් සැලැසීම මෙමගින් ප‍්‍රකාශිත ප‍්‍රධාන අරමුණුයි.
දැනටමත් මෙම කටයුත්ත නිමාවෙමින් පවතින අතර ඉදිරි මාස කීපය තුළ සම්පූර්ණයෙන්ම ක‍්‍රියාත්මක වනු ඇත. මෙහිදී පැන නැගුණු එක් බාධකයක් වූයේ බාහිරව තොරතුරු ලබාගැනීමට සම්බන්ධවීමට යෝජිත වූ ආයතන 23 න් වැදගත් ආයතන කීපයක් ජාලගතවීමට ප‍්‍රමාණවත් සහයෝගයක් නොලැබීමයි. තවදුරටත් බදු දැලට හසුකරගත හැකි පුද්ගලයන් සොයාගැනීමට එම ආයතන ජාලගතකිරීම ඉතාම වැදගත්. උදාහරණයකට ශ්‍රී ලංකා රේගුව, මෝටර් රථ ප‍්‍රවාහන දෙපාර්තමේන්තුව, සමාගම් රෙජිස්ට‍්‍රාර් දෙපාර්තමේන්තුව සතුව විශාල තොරතුරු සම්භාරයක් තිබෙනවා. එහෙත් ජාලගත කිරීමේ ගැටලූව නිසා එම තොරතුරු අප දෙපාර්තමේන්තුවට ලැබෙන්නේ නෑ. මේ හේතුවෙන් රටට අතිරේකව සපයාගත හැකි බදු ආදායම අහිමි වෙමින් පවතිනවා. එවැනි අඩුපාඩු මැද වුවත් නිලධාරින්ගේ කැපවීම හා රුමිස් (බදු පරිපාලන කළමනාකරණ තොරතුරු පද්ධතිය) ව්‍යාපෘතියේ ප‍්‍රතිඵල යන කාරණා දෙකෙහි සුසංයෝගයෙන් දෙපාර්තමේන්තුවේ බදු ආදායම පසුගිය වසරේ මුල් කාර්තුව හා මේ වසරේ මුල් කාර්තුව සමඟ සැසඳීමේදී වැඩිව තිබෙනවා.
ඒ අනුව ආර්ථික සේවා ගාස්තුව 633% කින් ද වැට් බදු ආදායම 187% කින් ජාතිය ගොඩනැගීමේ බද්ද 157% කින් පොලිය මත රඳවාගැනීමේ බද්ද 130% කින් උපයන විට ගෙවීමේ බද්ද 117% කින් සහ සමාගම් හා පුද්ගලයන් මත ආදායම් බද්ද 113% කින් වැඩි වී තිබෙනවා. ජාත්‍යන්තර මූල්‍ය අරමුදල මගින් කෙටුම්පත් කළ නව දේශීය ආදායම් පනත පිළිබඳව උනන්දුවක් දක්වන පාර්ශ්ව අතර කතිකාවක් මතුව තිබෙනවා. දෙපාර්තමේන්තු සේවක ප‍්‍රජාව තුළ මේ ගැන ඇත්තේ සැක සහිත ආකල්පයක්. එයට හේතුව හදිසියේම මේ නව පනත ගෙන ඒමෙන් ඇතිවන අහිතකර සහ ගැටලූකාරී තත්ත්වයයි. විශේෂයෙන්ම රුමිස් ව්‍යාපෘතියේ පරිගණක වැඩසටහන්වලින් 83% ක් පමණ භාවිතයෙන් ඉවත් කිරීමට සිදුවන අතර ඒ සඳහා වැය කළ රුපියල් බිලියන ගණනක ආයෝජන මුදල අපතේ යනවා. රුමිස් ව්‍යාපෘතියෙන් ආදායම වැඩිවන මේ අවස්ථාවේ නව පනතක් අනවශ්‍ය බව පොදුවේ සේවක අදහසයි. අප සංගමයේ අදහස වනුයේ දශක ගණනාවක් පුරා ඇති වූ ආර්ථික, සමාජීය හා ව්‍යාපාරික වෙනස්කම්වලට අනුව කාලීනව අවශ්‍ය වෙනස්කම් සිදුවිය යුතු වුවත් අධිකරණ තීන්දුවලට භාජනය වී ඇති වර්තමානයේ පවතින 2006 අංක 10 දරන පනත හදිසියේම වෙනස් කිරීම ගැටලූ සහගතබවයි.
විශේෂයෙන්ම ජාත්‍යන්තර මූල්‍ය අරමුදල ඉදිරිපත් කළ සම්පූර්ණයෙන්ම ව්‍යුහාත්මක වෙනස්කම් පිරි පනතක් සම්මත කිරීමෙන් අනපේක්ෂිත අයපහත් ප‍්‍රතිවිපාක ඇතිවිය හැකියි. එමගින් බදු ගෙවන ජනතාව, බදු උපදේශන සේවා සපයන විගණන ආයතන හා බදු පරිපාලනය කරන දේශීය ආදායම් නිලධාරීන් ද අපහසුතාවට පත්වීම වළක්වන්න බෑ. එහි අවසන් ප‍්‍රතිඵලය බදු පරිපාලනය අවුල් ජාලාවක් බවට පත්වීමයි. රුමිස් ව්‍යාපෘතියේ පල නෙළාගන්නා අවස්ථාවේ බදු නීතිය හාත්පසින්ම වෙනස් කිරීමෙන් එකී ව්‍යාපෘතිය අවලංගු තත්ත්වයට පත්වීම ද වළක්වන්න බෑ. එම නිසා රටේ බදු පදනම පුළුල් කර ආදායම වැඩිකිරීම සඳහා නව පනතක් ගෙනඒමේ අවශ්‍යතාවක් නොමැති අතර කළයුතුවන්නේ පවතින බදු සහන නැවත සමාලෝචනය කර අකාර්යක්ෂම බදු සහන ඉවත්කිරීම සහ පවතින පනතට අවශ්‍ය සංශෝධන කිරීමයි.
දේශීය ආදායම් සේවා ව්‍යවස්ථාවට පරිභාහිරව දෙපාර්තමේන්තු රාජකාරි සඳහා ප‍්‍රාදේශීය ලේකම් කාර්යාල මට්ටමින් නවක නිලධාරීන් බඳවාගැනීමේ උත්සාහයක් පිළිබඳව වාර්තා වී තිබෙනවා. මේ ගැන සේවක ප‍්‍රජාව අතර නොසන්සුන්තාවක් හටගෙන තිබෙනවා. අපේ සංගමයේ අදහස වන්නේ සියලූ බඳවාගැනීම් සේවා ව්‍යවස්ථාවට අනුව සිදුවිය යුතු බවයි. නවීන වාණිජ ලෝකයේ සිදුවන විවිධ වෙනස්කම්වලට ගැළපෙන අයුරින් දැනුම ස්ථාවර කරගැනීම අපගේ වෘත්තිය සාර්ථකව ඉටුකරගැනීමට ඉමහත් පිටිවහලක්. ඒ අනුව දේශීය හා විදේශීය පුහුණු අවස්ථා ලබාදීමට ජනාධිපතිවරයාගේ අවධානය යොමුකරන්නැයි කාරුණිකව ඉල්ලා සිටිනවා.
දේශීය ආදායම් දිරිදීමනා යෝජනා ක‍්‍රමය 1985 සිට ක‍්‍රියාත්මක වෙනවා. ඒක හිටපු මුදල් ඇමැතිවරයකු වන රොනී ද මැල් මහතාගේ අදහසක්. එහි ප‍්‍රතිලාභ සෑම වසරකම මාර්තු හෝ අපේ‍්‍රල් හා සැප්තැම්බර් හෝ ඔක්තෝබර් මාසවල ගෙවුවා. එහෙත් මෑතක සිට එය ලබාගැනීමට කෑම පැයේ විරෝධතා කරන්නත් සිදුවුණා. මෙය සේවකයන් දිරිගැන්වීම පැත්තෙන් ගත්තාම ඉතාම අසතුටුදායක තත්ත්වයක්. ඒ නිසා දිරි දීමනාව සැබෑ දිරිගැන්වීමක් ලෙසින් ගෙවන්න කටයුතු කරන්නැයි අපි රජයෙන් ඉල්ලා සිටිනවා.මුදල් ඇමැති රවි කරුණානායක, මුදල් රාජ්‍ය අමාත්‍ය ලක්ෂ්මන් යාපා අබේවර්ධන, මුදල් අමාත්‍යංශ ලේකම් ආචාර්ය ආර්.එස්.එච්. සමරතුංග, නියෝජ්‍ය ලේකම්වරුන් වන එස්.ආර්. ආටිගල, චන්ද්‍රා ඒකනායක, ඒ.ආර්. දේශප‍්‍රිය, තොරතුරු කළමනාකරණ අංශයේ අධ්‍යක්ෂ ජනරාල් එස්.එච්. හරිස්චන්ද්‍ර හා දේශීය ආදායම් කොමසාරිස් ජනරාල් කල්‍යාණි දසනායක යන මහත්ම මහත්මීන් ද ඇතුළුව ආදායම් බදු ක්‍ෂේත‍්‍රයේ පිරිසක් මේ අවස්ථාවට සහභාගී වූහ.
හ මහතාගේ සභාපතිත්වයෙන් සැප්තැම්බර් 21 දින රැස්වූ අතර එහිදී මැතිවරණ ක්‍රමය, බලය බෙදාහැරීම හා විධායකය (ජනපති බලතල) පිළිබඳ සාකච්ඡා කළේය.
ජනාධිපති මෛත්‍රීපාල සිරිසේන මහතා සිය මැතිවරණ ප්‍රකාශයේ දී ලබාදුන් පොරොන්දු ඉටු කිරීමට හා රට ඉල්ලන ව්‍යවස්ථා සම්පාදනය ලබා දීමට හැකි අන්තිම අවස්ථාව මෙය බව රාජ්‍ය ඇමැති ඩිලාන් පෙරේරා මහතා පැවසීය.
පාර්ලිමේන්තුවේ සියලු මන්ත්‍රීවරුන් ආණ්ඩුක්‍රම ව්‍යවස්ථා සම්පාදන මණ්ඩලයක් බවට පත්ව ඇති මොහොතක, ප්‍රධාන පක්ෂ දෙක එක්වී ඇති මොහොතක හා ව්‍යවස්ථා සම්පාදනයකට අවශ්‍ය තුනෙන් දෙකක බලයක් ඇති අවස්ථාවක රටට ගැලපෙන ව්‍යවස්ථා සම්පාදනය කළ යුතු බවද ඇමැතිවරයා පෙන්වා දුන්නේය.
මේ අනුව ශ්‍රී ලංකා නිදහස් පක්ෂය ලෙස අවශ්‍ය සංශෝධන එක්කරමින් පක්ෂයේ ස්ථාවරය ප්‍රකාශ කරන බව ඩිලාන් පෙරේරා මහතා පැවැසීය.
අගමැතිවරයාගේ සභාපතිත්වයෙන් යුත් මෙහෙයුම් කමිටුව ඇමැති ලක්ෂ්මන් කිරිඇල්ල, ඇමැති නිමල් සිරිපාල ද සිල්වා, ඇතුළු සාමාජිකයන් 21 දෙනකුගෙන් සමන්විතය.
ව්‍යවස්ථා සම්පාදන මණ්ඩලය අනු කමිටු හයකින් සමන්විත අතර එම අනු කමිටු හයෙහි වාර්තා මේ වන විට පාර්ලිමේන්තුවට ඉදිරිපත් කර ඇත. 
මූලික අයිතිවාසිකම්, අධිකරණ, නීතිය හා සාමය, රාජ්‍ය මූල්‍ය රාජ්‍ය සේවය හා මධ්‍යම හා පළාත් පාලන යන එම අනු කමිටු වාර්තා පිළිබඳ පාර්ලිමේන්තු විවාදය ලබන 9 දින ආරම්භ වීමට නියමිතය. 
දුමින්දගේ ෆේස්බුක් ගිණුම යාවත්කාලින වීම වරදක්.
දිනමිණ සහ ඩේලිනිවුස් පුවත්පත් මඟින් හෙළිදරව් කළ මරණ දඩුවමට නියම වී සිරගතව සිටින හිටපු පාර්ලිමේන්තු මන්ත්‍රී දුමින්ද සිල්වාගේ ෆේස්බුක් ගිණුම යාවත්කාලින වීම සම්බන්ධයෙන් ඔහුගේ සහෝදරිය වන දිලිනි සිල්වා පවසන්නේ අදාල ගිණුම තමන් විසින් යාවත් කාලින කරන බවයි.
නමුත්, මේ සම්බන්ධයෙන් අප සමඟ අදහස් දක්වමින් නීති විශාරද ආචාර්ය ප්‍රතිභා මහානාමහේවා මහතා පැවසුවේ මෙසේ මරණ දඩුවමට නියම වී සිරගතව සිටින පුද්ගලයෙකු සමාජ ජාල තුල නියෝජනය කිරීමට කිසිවෙකුට හැකියාවක් නොමැති බවයි.
අදාළ දඩුවම නියම කර ඇත්තේ දුමින්ද සිල්වා නම් පුද්ගලයාට වන නිසා ඔහු නියෝජනය කරමින් මෙසේ ගිණුමක් පවත්වාගෙන යාම වරදක් බව ඔහුගේ මතයයි.
 කෙසේ නමුත් 'දුමින්ද සිල්වා' නමින් ෆේස්බුක් පිටුවක් පවත්වාගෙන යන්නේ නම් එහි ඇඩ්මින් වරුන් සිටිය හැකි නමුත් පුද්ගලික ෆේස්බුක් ගිනුමක වෙනත් ඇඩ්මින් වරුන් අතින් පාලනය විය නොහැකි බවත් අප හෙළිදරව්ව මගින් පෙන්වා දෙයි.
විශේෂ විධි විධාන පනත ඌවෙන් විසිවෙයි.
සංවර්ධන විශේෂ විධි විධාන පනත අද වැඩි ඡන්ද 04කින් ඌව පළාත් සභාවේදී පරාජයට පත්විය.
සභාපති ඒ.එම්.බුද්ධදාසගේ ප්‍රධානත්වයෙන් අද රැස්වූ අවස්ථාවේදීය.
එහිදී විශේෂ විධි විධාන පනත පිළිබඳ අදහස් දැක්වීමක්ද සිදුවිය.
පසුව කළ ඡන්ද විමසීමේදී එක්සත් ජනතා නිදහස් සන්ධානයේ මන්ත්‍රීන් 09ක් ලංකා කම්කරු කොංග්‍රසයේ මන්ත්‍රීවරුන් දෙකක් ජනතා විමුක්ති පෙරමුණු මන්ත්‍රීවරුන් 02ක් ඊට විරුද්ධව ඡන්දය දුන්හ.
බදු දැලෙන් රිංගා යන විශාල පිරිසක් රට තුළ සිටිනවා.
කුණු කන්ද නාය ගියේ එය ඉවත් කිරීමට හැදූ සැලසුම ක්‍රියාත්මක කරමින් තිබියදී.
මීතොටමුල්ල කුණු කන්ද නාය ගියේ එය ඉවත් කිරීමට සැකැසූ සැලසුම ක්‍රියාත්මක කරමින් තිබියදී යැයිද නොසිතූ විපතකට මුහුණ දුන් ප්‍රදේශවාසී ජනතාවට තම කනගාටුව ප්‍රකාශ කරන්නේ යැයිද අගමැති රනිල් වික්‍රමසිංහ මහතා ජපානයේ සිට විශේෂ ප්‍රකාශයක් කරමින් කියා සිටී.
අග්‍රාමාත්‍යවරයා පෙරේදා (15) කළ එම විශේෂ ප්‍රකාශය මෙසේය.
අලුත් අවුරුද්ද උදාවීමත් සමග නොසිතූ විපතකට මුහුණදීමට සිදුවූ මීතොටමුල්ල ප්‍රදේශයේ ජනතාවට අපේ කනගාටුව ප්‍රකාශ කරනවා. මීතොටමුල්ල කුණු කන්ද ඉවත් කිරීමට අවශ්‍ය සැලසුම් සකස් කර ක්‍රියාමාර්ග ගනිමින් තිබුණා. එහෙත් එම වැඩ කටයුතු අවසන් වීමට පෙර මේ ඛේදවාචකය සිදුවුණා. ඒ පිළිබඳව රජයේ කනගාටුව ප්‍රකාශ කරනවා.
මේ සිද්ධිය දැනගත් විගස අවශ්‍ය කඩිනම් ක්‍රියාමාර්ග ගැනීම පිළිබඳව සියලු පාර්ශ්වයන් සමග සාකච්ඡා කළා.
මේ සම්බන්ධයෙන් මම ජනාධිපතිතුමා සමග සාකච්ඡා කරද්දී ඒ වන විටත් සහනදායී සේවා සම්බන්ධීකරණය ක්‍රියාත්මක කර ඒ වැඩකටයුතු ආරම්භ කර තිබුණා. ප්‍රදේශයේ ආරක්ෂාව පිළිබඳව ගත යුතු ක්‍රියාමාර්ග සම්බන්ධයෙන් නීතිය, සාමය සහ දක්ෂිණ සංවර්ධන අමාත්‍යතුමා සමග සාකච්ඡා කළා. එමෙන්ම කතානායකතුමාත් මේ තත්ත්වය පිළිබඳව සාකච්ඡා කළා.
එදින නිවාඩු දවසක් වුවත්, ඇතිවූ තත්ත්වයට මුහුණදීම සඳහා ස්වදේශ කටයුතු ඇමැතිතුමා නිලධාරීන් ඒකරාශී කරගෙන අවශ්‍ය වැඩකටයුතු සිදු කළා. බිම්මට්ටමේ ක්‍රියාමාර්ග පිළිබඳ පොලිස්පතිතුමාත්, හමුදාපතිතුමාත්, එස්.එම්. මරික්කාර් මන්ත්‍රීතුමා සමගත් සාකච්ඡා කළා. මේ පිළිබඳ මූලික වාර්තා 15 වැනිදා පෙරවරුවේ ලැබුණු විගසම කොළඹ දිස්ත්‍රික් සම්බන්ධීකරණ කමිටුව ආපදා කළමනාකරණ අමාත්‍යංශයේ රැස්වී විෂය භාර ඇමැතිතුමා සහ නිලධාරීන් ඉදිරි වැඩකටයුතු ගැන සාකච්ඡා කළා. අනුර ප්‍රියදර්ශන යාපා ඇමැතිතුමා, සුසිල් ප්‍රේමජයන්ත ඇමැතිතුමා, හර්ෂ ද සිල්වා නියෝජ්‍ය ඇමැතිතුමා, මරික්කාර් මන්ත්‍රීතුමා, මුජිබර් රහුමාන් මන්ත්‍රීතුමා ඇතුළු මන්ත්‍රීවරුන් පළාත් සභා මන්ත්‍රීවරුන් ඇමැතිවරුන් සියලුදෙනාම එක්වී අවශ්‍ය ක්‍රියාමාර්ග ගනු ලැබුවා. ජනාධිපතිතුමාත් මේ සියලු පාර්ශව සමග සාකච්ඡා කළා.
විපතින් ජීවිත හානිව,ූ තුවාල ලත්, දේපල අහිමි වූ සියලුදෙනා වෙනුවෙන් සහන ලබාදීමේ ක්‍රියාමාර්ග ගැන එකඟත්වයකට පැමිණ ඒ සම්බන්ධයෙන් පත්කර ඇති කමිටුව ජනතාව දැනුවත් කිරීමට නියමිතයි.
කුණු කන්ද ඉවත් කිරීම සම්බන්ධයෙන් ජනතාවට දුන් පොරොන්දුව කිසිසේත්ම වෙනස් නොකරන බව කිව යුතුයි. ඊට අවශ්‍ය සැලසුම් වේගයෙන් ක්‍රියාත්මක කරමින් සිටින බවත් පැවසීමට කැමැතියි. මේ පිළිබඳව ජනාධිපතිතුමා සමග මා සාකච්ඡා කළ විට ජනාධිපතිතුමා කියා සිටියේ එම කටයුතු වේගවත් කළ යුතු බවයි.
පසුගිය මාස කිහිපය තුළ එස්.එම්. මරික්කාර් මන්ත්‍රීතුමාගේ යෝජනා කිහිපයක් අප පිළිගත්තා. ඒවාත් එම සැලසුම්වලට ඇතුළත් වෙලා තිබෙනවා. මේ කුණු කන්ද ඉවත් කිරීමේ සියල්ල පරිසරයට හිත කර සහ නීතියට අනුකූල ඒවා. කුණු කන්ද ඉවත් කිරීම නිසා ප්‍රදේශයේ පරිසරයට කිසිම හානියක් හෝ පරිසර දූෂණයක් සිදුවන්නේ නැහැ. ඒවා බොරු කතා. මේ නිසා ප්‍රධාන ප්‍රශ්නය විසඳීමට රජය ක්‍රියා කරනවා. එය රජයේ වගකීමක්. අහිංසක ජනතාවගේ ජීවිත වලින් මීට වන්දි ගෙවිය යුතු නැහැ. සමහර පාර්ශ්ව සටන් පාඨ ඉදිරියට දමමින්, කොළොන්නාවේ ජනතාව බිල්ලට දෙන එක මම නම් අනුමත කරන්නේ නැහැ.
අපට තිබෙන්නේ විශේෂයෙන්ම ජනතාව ගැන බලා සහන ලබාදීමයි. විශේෂයෙන්ම මේ නිවාස නැති වුණ අයට, ඉවත් කරන අයට අලුත් නිවාස ලබාගැනීමට සාධාරණ වන්දියක් ලබාදිය යුතුයි. ඇත්ත වශයෙන්ම සෑහීමකට පත්විය යුතු විසඳුමක් ඔවුන්ට දිය යුතුයි. නැත්නම් ඔවුන්ට සිය ජීවිතය ඉදිරියට ගෙන යාමට අමාරු වෙනවා. මට ඕනෑ සෑම කෙනෙකුම සෑහීමකට පත්වන විදිහට එම ක්‍රමවේදය ඉදිරියට ගෙන යාමටයි.
විපතට පත්වූ අය ගලවා ගැනීම සඳහා අලුත් අවුරුදු නිවාඩු කාලයේ සහන සේවා කටයුතු කරගෙන ගිය සියලු දෙනාටම අපි ස්තූති වෙනවා. සම්පූර්ණ වාර්තා ලැබුණු පසු මේ ගැන සවිස්තර ප්‍රකාශයක් කිරීමට රජය බලාපොරොත්තු වෙනවා.
මීතොටමුල්ලේ විපතට පත්වූවන්ට උපරිම සහන දෙන්න.
මීතොටමුල්ල කසළ කන්දේ කොටසක් කඩාවැටීමෙන් විපතට පත් ජනතාවට උපරිම සහන සලසන ලෙසත්, එහිදී මුදල් පිළිබඳ කිසිදු ගැටලුවක් ඇතිකර නොගන්නා ලෙසත් ජනාධිපති මෛත්‍රීපාල සිරිසේන මහතා නිලධාරීන්ට උපදෙස් දී ඇත.
විපතට පත් පවුල් සංඛ්‍යාව හා හානි වූ දේපළ සම්බන්ධයෙන් නිසි තක්සේරුවක් කර දින පහක් ඇතුළත වාර්තාවක් තමාට ලබාදෙන්නැයි නිලධාරීන්ට උපදෙස් දී ඇති ජනාධිපතිවරයා සියලු කටයුතු ජනතාවගේ චෝදනාවට ලක් නොවන අයුරෙන් කිරීමට සැළකිලිමත් වන්නැයි දැනුම් දී ඇත.
ජනාධිපතිවරයා මෙම උපදෙස් ලබා දී ඇත්තේ විපතට පත් ජනතාවට සහන සැළසීමේ අරමුණෙන් ආපදා කළමනාකරණ අමාත්‍යංශයේදී ඊයේ (16) පෙරවරුවේ පැවැති සාකච්ඡාවකදීය.
තවදුරටත් අවදානමට ලක්ව ඇති ජනතාව එම ස්ථානවලින් ඉවත් කර ඔවුන් ආරක්ෂිත ස්ථාන කරා කඩිනමින් යොමු කරන්නැයි ද එම යොමුකිරීම් ජනතාවට අවශ්‍ය යටිතල පහසුකම් සහිතව සිදුකරන්නැයි ද ජනාධිපතිවරයා උපදෙස් දී තිබේ.
මීතොටමුල්ල වී අලෙවි මණ්ඩලයේ ගබඩා තුනක් තාවකාලිකව යොදාගැනීම ගැන මෙහිදී අවධානය යොමුවී ඇති අතර විපතට පත් ප්‍රදේශවාසීන් සෙවීමේ හා මුදාගැනීමේ ක්‍රියාන්විතයේ ප්‍රගතිය ගැන ද කරුණු ඉදිරිපත් වී තිබේ.
මරණයට පත්වූවන්ගේ අවමංගල්‍ය කටයුතු සොයා බලා ඉටුකරන ලෙස ද දින තුනකට වරක් ප්‍රගති සමාලෝචන රැස්වීමක් කැඳවීමට ද ජනාධිපතිවරයා උපදෙස් දී ඇත.
ඒ අනුව මීළඟ රැස්වීම 19 වැනිදා උදේ 8.30 ට ආපදා කළමනාකරණ අමාත්‍යංශයේදී පැවැත්වීමට නියමිතය.
අමාත්‍යවරුන්වන අනුර ප්‍රියදර්ශන යාපා, සුසිල් ප්‍රේමජයන්ත, රාජිත සේනාරත්න, පාඨලි චම්පික රණවක, විජයදාස රාජපක්ෂ, ඒ.එච්.එම් ෆවුසි, පාර්ලිමේන්තු මන්ත්‍රී එස්.එම් මරික්කාර් හා ප්‍රසංග සෝලංගආරච්චි යන මහත්වරුන් ද පොලිස්පති, ත්‍රිවිධ හමුදාපතිවරුන් ඇතුළු ආරක්ෂක අංශ ප්‍රධානීන් සහ රාජ්‍ය නිලධාරීහු පිරිසක් මෙම සාකච්ඡාවට සහභාගීවී සිටියහ.
කදුරුවෙල නගර සංවර්ධන සැලැස්ම ක‍්‍රියාවට නගනතෙක් පවරාගත් කුඹුරු යළි ගොවීන්ට දෙන්න.
පිබිදෙමු පොලොන්නරුව දිස්ති‍්‍රක් සංවර්ධන වැඩසටහන යටතේ කි‍්‍රයාත්මක කෙරෙන පොලොන්නරුව නගර සංවර්ධන ව්‍යාපෘතියට අයත් කදුරුවෙල නගර සංවර්ධන සැලැස්ම සකස් කොට කි‍්‍රයාත්මක කෙරෙන තෙක් ඒ වෙනුවෙන් දැනට පවරාගෙන තිබෙන ගොවීන්ගේ කුඹුරු ඉඩම් නැවතත් එම ගොවි ජනතාවට වගා කිරීම සඳහා දෙන ලෙස ජනාධිපති මෛතී‍්‍රපාල සිරිසේන මහතා අදාළ නිලධාරීන්ට උපදෙස් දී ඇත.
ජනාධිපතිවරයා මෙම තීරණය ගෙන ඇත්තේ ඉකුත් අඟහරුවාදා (18) පෙරවරුවේ පැවැති පොලොන්නරුව දිස්ති‍්‍රක් සංවර්ධන කමිටු විශේෂ රැස්වීමෙන් අනතුරුව කදුරුවෙල නගර සංවර්ධන ව්‍යාපෘතිය පරීක්‍ෂාවට ලක් කිරීමෙන් පසුවයි.
නාගරික සංවර්ධන අධිකාරිය විසින් යෝජිත නගර සංවර්ධන සැලැස්ම සඳහා මෙම කුඹුරු ඉඩම් පවරාගෙන ඇත්තේ පොලොන්නරුව - මඩකළපුව ප‍්‍රධාන මාර්ගයේ දැනට මෛතී‍්‍රපාල සිරිසේන මාවත නමින් හැඳින්වෙන මඟ දෙපසිනි.
එම ප‍්‍රධාන මාර්ගය මං තීරු හතරක් දක්වා පුළුල් කිරීමේ කටයුතු මේ වනවිට සිදුකෙරෙමින් පවතී.
නගර සංවර්ධනය සඳහා පවරා ගෙන ඇති පෞද්ගලික කුඹුරු ඉඩම් ප‍්‍රමාණය අක්කර 46කි. එම කුඹුරු ප‍්‍රමාණයෙන් අක්කර 9ක් පමණ මේ වනවිට පස් පුරවා තිබේ. ඉතිරි අක්කර 37ක කුඹුරු ඉඩම් මෙම නගර සංවර්ධන සැලැස්ම සකස් කර කි‍්‍රයාත්මක කරන තෙක් ඒවායේ හිමිකරුවන්ට වගා කිරීම සඳහා ලබාදෙන ලෙස මාර්ග සංවර්ධන අධිකාරියේ නිලධාරීන්ට ජනාධිපතිවරයා උපදෙස් දී ඇත.
මේ අතර පොලොන්නරුව කදුරුවෙල ප‍්‍රධාන බස්  නැවතුම්පොළ දැනට පිහිටා තිබෙන භූමි භාගයේ රාජ්‍ය හා පෞද්ගලික බැංකු සඳහා මූල්‍ය මධ්‍යස්ථානයක් පිහිටුවීමට පිබිදෙමු පොලොන්නරුව ව්‍යාපෘතිය යටතේ කර තිබෙන යෝජනාවක් ද ජනාධිපති මෛතී‍්‍රපාල  සිරිසේන මහතා විසින් ප‍්‍රතික්‍ෂේප කොට තිබේ.
ප්‍රදේශයේ ජනතාවගේ ආර්ථික මට්ටම ඉහළ නැංවෙන සංවර්ධන ව්‍යාපෘති ඇති කිරීම කෙරෙහි වැඩි අවධානය යොමු කරන ලෙසට 
ජනාධිපතිවරයා එහිදී ද අවධාරණය කොට ඇත.
ආයේ මේ වගේ ප්‍රශ්න වෙන්න ඉඩ දෙන්නේ නෑ.
“මීතොටමුල්ල වැනි ඛේදවාචක නැවත ඇති නොවන්න කටයුතු කිරීම අපේ වගකීමයි. ජපානයත් සමඟ කසළ කළමනාකරණය පිළිබඳ වැඩපිළිවෙළකට යන්න අප සූදානම්. දැනටමත් ජපන් විශේෂඥ කණ්ඩායම මීතොටමුල්ල කසළ කන්ද පිළිබඳ පර්යේෂණ ආරම්භකර තිබෙනවා” යයි අගමැති රනිල් වික්‍රමසිංහ මහතා මරදාන සුදුවැල්ලේදී පැවසීය.
අග්‍රාමාත්‍ය රනිල් වික්‍රමසිංහ මහතා මේ අදහස් පළ කර සිටියේ සුදුවැල්ලේදී පැවති අලුත් අවුරුදු උත්සවයට සහභාගී වෙමිනි.
මරදාන-සුදුවැල්ල එක්සත් ජාතික පක්‍ෂ සංවිධායක කිත්සිරි රාජපක්‍ෂ මහතාගේ සංවිධායකත්වයෙන් අවුරුදු උත්සවය පැවැත්විණි.
මීතොටුමල්ල කසළ කන්ද නාය යාමෙන් මිය ගිය ජනතාව සිහිපත් කරමින් ඔවුන්ට පිං පමුණුවමින් පහනක් දැල්වීම කළ අතර අගමැති රනිල් වික්‍රමසිංහ මහතාද පහනක් දල්වා මිය ගිය අයට පිං පැතුවේය.
අලුත් අවුරුදු උත්සවයේ හොඳම හිනාව හා හොඳම හැඬීම තරග අවස්ථා දැක ගන්න මෙහිදී අගමැතිවරයාට අවස්ථාව ලැබිණ.
කිත්සිරි රාජපක්‍ෂ මහතා විසින් අග්‍රාමාත්‍ය රනිල් වික්‍රමසිංහ මහතාට සමරු තිළිණයක් ප්‍රදානය කරනු ලැබීය.මෙහිදී තවදුරටත් අදහස් දැක්වූ අග්‍රාමාත්‍ය රනිල් වික්‍රමසිංහ මහතා මෙසේද පැවසීය.
“අලුත් අවුරුද්ද ආරම්භයේදීම මීතොටමුල්ල කසළ කන්දේ වූ නාය යාමෙන් විශාල ජනතාවක් විපතට පත් වුණා. ඒ ජනතාවට ශෝකය පළ කරනවා වාගේම අප අද මෙතනදී විපතින් මිය ගිය ජනතාව සිහිපත් කර පිං දුන්නා.
අප සැලකිලිමත් විය යුත්තේ මෙවැනි දේ නොවන තැනට කටයුතු කරන්නයි. රටේ කසළ කළමනාකාරීත්වය නිතරම ප්‍රශ්නයට මුහුණ දී තිබෙනවා. ඒ නිසා රටක් හැටියට මෙහි තිබෙන අඩු පාඩු සොයා ගෙන ඒවා නිවැරදි කර මෙවැනි තත්ත්වයක් ඇති නොවන ආකාරයට කටයුතු කිරීමට අවශ්‍ය වාතාවරණයක් සකස් කළ යුතුයි. මෛත්‍රීපාල සිරිසේන ජනාධිපතිතුමත් සමග මේ ආණ්ඩුව ඒ වගකීම ගත්තා.
සිංහල අලුත් අවුරුද්දේදී හැමෝටම හොඳ අවුරුද්දක් ගත කරන්න ලැබේවා කියා ප්‍රාර්ථන කරනවා. එසේ බලාපොරොත්තු වෙනවා. ඔබේ බලාපොරොත්තුව ඉෂ්ට කරන්න වැඩ කරන බව කියන්න කැමතියි.
මොනවද ඔබ බලාපොරොත්තු වෙන්නේ? පුරවැසියකු හැටියට සුරක්‍ෂිත අනාගතය ඔබ බලාපොරොත්තු වෙනවා. අප බලාපොරොත්තුව ඔබේ ප්‍රාර්ථනාව ඉටු කළ හැකි බලගතු ශ්‍රී ලංකාව ගොඩ නැගීමයි.
බි්‍රතාන්‍යයන්ගෙන් නිදහස ලබන අවස්ථාවේ ජපානයට දෙවැනිව තිබුණේ ශ්‍රී ලංකාවයි. නමුත් අද අප පස්සට ගිහිල්ලා. අද අපට හොඳ අවස්ථාවක් ලැබී තිබෙනවා. ඒ රට දියුණු කරන්න.
ඒ සඳහා අපට ජාතික ආණ්ඩුව හදා ගන්න හැකිවුණා. පොදු අපේක්‍ෂක රටේ ජනාධිපති හැටියට පත්වෙලා තිබෙනවා.
ජනතාව යුද්දයට මුහුණ දී දුක් විඳ දැන් හොඳ අනාගතය බලාපොරොත්තු වෙනවා. හැම කෙනාටම හොඳ අනාගතයක් ලැබෙන්න නම් ආර්ථිකය ගොඩ දාන්න ඕනෑ.
හැම කෙනාටම තමන්ගේ දක්‍ෂකම් රට වෙනුවෙන් යෙදවිය හැකි සමාජය ඇති කළ යුතුයි. ඒ සඳහා දේශීය මෙන්ම විදේශීය ආයෝජනද ගන්න අවශ්‍යයි. ඒ නිසා සිංහල අලුත් අවුරුද්දේ මා තවත් කීප දෙනෙකුත් එක්ක ජපානයට ගියා.
ජපානය කියන්නේ බොහෝ කාලයක් තිස්සේ අපට උදව් කළ රටයි. ජපන් ආධාර අපට ලැබී තිබෙනවා. ජපානයේ අගමැතිතුමා මුණ ගැහුණ වෙලාවේ අපට උදව් කරන්න ලෑස්ති බව කිව්වා. අප දෙගොල්ලන් තුළම ආසියාවේ සාමය පවත්වාගෙන යාම පිළිබඳව ඇත්තේ එකම අදහසයි.
රටේ සංවර්ධනයේදී විශේෂයෙන්ම කොළඹ නගරය මහනගර සංකල්පය අනුව දියුණු කරනවා. කොළඹ වරාය, ගුවන් තොටුපොළ ප්‍රවාහනය දියුණු කරන්න, ජපන් ආයෝජකයින් ඇවිත් කොළඹ නගරයේ ආයෝජනය කරනවා. වැඩසටහන් ගණනාවක් මා ජපානයත් සමග සාකච්ඡා කළා.
ඒ වගේම මහනුවර නගරය දියුණු කිරීම ගැනත් කතා කළා. අලුත් අධිවේගී මාර්ග ඇති කළවිට මහනුවර විශාල සංවර්ධනය ඇති වෙනවා. ජපානයෙන් එන ආධාර වලින් ඒ සංවර්ධනය කරනවා. මූලික සැලසුම් සකස් කරන්න ජපානයෙන් කණ්ඩායම අපේ රටට එනවා.
මල්වතු, අස්ගිරි මහානායක ස්වාමීන් වහන්සේලා වෙනුවෙන් ජපානයට බෞද්ධ සංස්කෘතික රටක් හැටියට සංවර්ධනය කරන්න මහනුවර භාර දෙනවා. ඒ වගේම සංචාරක කර්මාන්තය, ආර්ථිකය, අවශ්‍ය යටිතල පහසුකම් සංවර්ධනය කරන්න අවශ්‍ය යෝජනාද තිබෙනවා.
ඊළඟට ත්‍රිකුණාමල වරාය දියුණු කිරීම කළ යුතුයි. ත්‍රිකුණාමලය වරායට හොඳ අනාගතයක් තිබෙනවා. බෙංගාල බොක්කේ රටවල් දියුණු වෙනවිට මේ වරාය දියුණු වෙනවා. ඒ නිසා සිංගප්පූරුවේ මහා නගර සැලැස්ම සකස් කළ සමාගම සමග ත්‍රිකුණාමල වරාය පිළිබඳ සංවර්ධන සැලැස්ම සකස් කරනවා. ඒ සැලැස්මට උදව් කරන්න කියා අප ජපන් රජයෙන් ඉල්ලුවා.
සමහර ව්‍යාපෘතිවලට ආයෝජකයන් එවන්න ජපානය වගේම තවත් ව්‍යාපෘතිවලට ඉන්දියාවත් සහයෝගය දෙන්න සූදානම් බව අපට දන්වා තිබෙනවා. සමහර අවස්ථාවල මේ රටවල් දෙකම එක්ව කටයුතු කරන්න සූදානම්.
විශේෂයෙන්ම ජපානයත් ඉන්දියාවත් එල්.එන්.ජී. විදුලි බලාගාර දෙකක් ඇති කරන්න යනවා. ඊට අමතරව මේ දෙගොල්ලොම එකතුව එල්.එන්.ජී. ගැනීමට පාවෙන තටාකය ඇති කරන්නත් එකඟයි.
කසළ කළමනාකරණය ගැන විශේෂයෙන්ම මීතොටමුල්ල කසළ කන්ද ගැන පරීක්‍ෂණ පවත්වන්න ජපන් විශේෂඥ කණ්ඩායම ඇවිත් වැඩකටයුතු ආරම්භ කළා. මේ අයගේ වාර්තාව එන සතියේ අපට ලැබෙනවා. මේ වගේ වැඩ කටයුතු ගණනාවක් අපට අලුතෙන් කරන්න හැකිවී තිබෙනවා.
අලුතෙන් රූපවාහිනි තාක්‍ෂණ අපට ලැබෙනවා. ඒ සඳහා අවශ්‍ය වියදමෙන් කොටසක් ඒ අය දෙන්න ලෑස්තියි. ඒ වගේම අපේ අධ්‍යාපන ක්‍රමවේදය, තාක්‍ෂණික දියුණුව ඇති කරන්න ආදී සියල්ල සඳහා අවධානය යොමු කර තිබෙනවා.
මේ අතර අප ඉන්දියාව සමගත් යම් වැඩ කොටසක් ආරම්භ කර තිබෙනවා. උතුරේ මහා මාර්ග ඇති කරන්න, නිවාස ව්‍යාපෘති කරන්න, තෙල් සංස්ථාව සමග එක්ව ඒකාබද්ධ ව්‍යාපෘති ආරම්භ කරන්න, වෙළඳ කලාපය ඇති කරන්න, සංචාරක කර්මාන්තය දියුණු කරන්න ඉන්දියාව එනවා.
ජනාධිපතිතුමාගේ පණිවුඩය ගෙන ඉන්දියාවේ ගිහින් මෝදි අගමැතිතුමා හමුවී තවදුරටත් මේ ගැන සාකච්ඡා කරනවා. මා වියට්නාමයටද ගියා. වියට්නාමය යුද්දයෙන් පසු විශාල දියුණුවක් ලැබුවා.
මැයි මාසයේ මා චීනයට යනවා. ජනාධිපතිතුමා මැලේසියාව, සිංගප්පූරුව වැනි රටවල සංචාරය කර සබඳතා ඇති කර ගත්තා. සියල්ල එකතු කරගෙන අප රට සංවර්ධනය කරන්න සූදානම්.
අප ඉදිරියට යන්න ඕනෑ. පැත්තකට වී රටවල්වලට බැණ බැණ ඉඳල රට දියුණු කරන්න බැහැ. ඉන්දියන් සාගරයේ කේන්ද්‍රය වන්නේ ශ්‍රී ලංකාවයි. අපි ඒක තේරුම්ගෙන රට දියුණු කරන්න අවශ්‍යයි. ඉදිරි මාස දෙක තුළ අප වැදගත් වැඩසටහන් රැසකට යන්න අදහස් කරගෙන ඉන්නවා යයිද” රනිල් වික්‍රමසිංහ මහතා තවදුරටත් පැවසීය.
මේ අවස්ථාවට එක්සත් ජාතික පක්‍ෂ පාර්ලිමේන්තු මන්ත්‍රී මුජිබර් රහුමාන් මහතාද සහභාගී විය.
කුඩා ජල විදුලි බලාගාරවලට බලපත් දීමේදී නවීන තාක්ෂණය යොදා ගත යුතුයි.
කුඩා ජල විදුලි බලාගාර සඳහා බලපත්‍ර නිකුත් කිරීමේ දී නවීන තාක්‍ෂණය ඒ සඳහා උපයෝගී කරගත යුතු බව ජනාධිපති මෛත්‍රීපාල සිරිසේන මහතා ඉකුත්දා (20) ප්‍රකාශ කළේය.
ජනාධිපතිවරයා මේ බව සඳහන් කළේ කුඩා ජල විදුලි බලාගාර ආශ්‍රිතව සිදුකෙරෙන පුනර්ජනනීය විදුලිබල නිෂ්පාදනය සම්බන්ධයෙන් ජනාධිපති කාර්යාලයේ පැවැති සාකච්ඡාවකට  එක්වෙමිනි.
දැනටමත් දේශීය කුඩා ජල විදුලි බලාගාර පද්ධතිය ඔස්සේ ජාතික විදුලිබල පද්ධතියට එකතුවන මෙගාවොට් 340ක ධාරිතාව, මෙගාවොට් 550 ක් දක්වා වර්ධනය කිරීම සඳහා ඇති ඉඩප්‍රස්ථා හඳුනාගැනීම, දේශීය ජල විදුලිබලාගාර සංවර්ධකයින් අදාළ ක්ෂේත්‍රයේ සංවර්ධන කටයුතුවලදී මුහුණදෙන අභියෝග, පුනර්ජනනීය විදුලිබල නිෂ්පාදන ජාතික ඉලක්ක ඉටුකිරීම සඳහා වූ නව ක්‍රමවේදය හඳුනාගැනීම, පාරිසරික සමතුලිතතාවය රැකෙන අයුරින් සංවර්ධන කටයුතු සිදුකිරීම සඳහා නව ක්‍රමවේද හඳුනාගැනීම වැනි කරුණු පිළිබඳ මෙහිදී අවධානය යොමුවිය.
ගැටලු ඇති ව්‍යාපෘති හඳුනාගෙන අදාළ රාජ්‍ය ආයතනවල වෙනම කමිටු පත්කර ගනිමින් එම ගැටලුව විසඳීමට පියවර ගත යුතු බවද ජනාධිපතිවරයා එහිදී සඳහන් කළේය.
මහවැලි සංවර්ධන  හා පරිසර අමාත්‍යාංශයේ ලේකම් උදය ආර්. සෙනෙවිරත්න මහතා ඇතුළු නිලධාරීහු ද කුඩා පරිමාණ ජල විදුලිබලාගාර සංවර්ධකයන්ගේ සංගමයේ සාමාජිකයින් පිරිසක්ද මෙම හමුවට එක්ව සිටියහ.
දැන් තියෙන්නෙ යූ.ඇන්.පී. ආණ්ඩුවක්.
ඉකුත් මාර්තු මස හත් වෙනි දින පාර්ලිමේන්තුවෙන් අනුමත කරන ලද අතුරුදන් වුවන් පිළිබඳ සොයා බැලීම සඳහා වූ පනතට ජනාධිපති මෛත්‍රීපාල සිරිසේන මහතා මෙතෙක් අත්සන් නොකිරීම ගැන සතුටට පත්වන බවත් මෙම පනත ජනතාවට නොතේරුණද මෙය භයානක පනතක් සේම රණවිරුවන් මහත් බන්ධනයකට ඇතුළත්වීමක් බවත් හිටපු ජනාධිපති මහින්ද රාජපක්ෂ මහතා ගම්පහ, උඩුගම්පොල පිහිටි පාර්ලිමේන්තු මන්ත්‍රී ප්‍රසන්න රණතුංග මහතාගේ කාර්යාලයේදී පෙරේදා පැවැසීය.
ඉකුත් සෙනසුරාදා (22) දිනට යෙදී තිබූ හිටපු අමාත්‍යවරයකු වූ රෙජී රණතුංග මහතාගේ 80 වෙනි ජන්ම දින සැමරුම් උත්සවය සහ පාර්ලිමේන්තු මන්ත්‍රී ප්‍රසන්න රණතුංග මහතාගේ උඩුගම්පොළ කාර්යාලය විවෘත කිරීමේ අවස්ථාවට සහභාගි වෙමින් රාජපක්ෂ මහතා එසේ පැවැසීය.
රෙජී රණතුංග ගුණ සැමරුම් දේශනය, ජ්‍යෙෂ්ඨ කථිකාචාර්ය අජිත් දිසානායක මහතා විසින් පවත්වනු ලැබීමෙන් අනතුරුව පැවැති උත්සවය අමතා හිටපු ජනාධිපති මහින්ද රාජපක්ෂ මහතා මෙසේද කීය.
රෙජී තුළ තිබූ ගුණවත්කම, හිතවත්කම කිසිමදාක අඩුවුණේ නැහැ. එතුමා මේ රටට විවිධ තනතුරු දරමින් කරන ලද සේවය අති විශාලයි. මම හිතනවා අද සමහර අය කතාකරනවිට බොහෝ අයට ඒ දේශපාලන අවබෝධය නැහැ. රෙජී සමග ඉතාමත් ආසන්නයෙන් කටයුතු කළේ ප්‍රසන්නයි.
රෙජී ළඟ තිබූ සියලු ගති පැවතුම් ප්‍රසන්න ළඟ තිබෙනවා. ඒ ප්‍රතිපත්ති තිබෙනවා. එම ප්‍රතිපත්ති ප්‍රසන්න කිසිදා පාවාදී නැහැ. රෙජී වෙනුවෙන් විශාල යුතුකමක් ඒ නම ගෙන යන්න ඔහුගේ ප්‍රතිපත්ති ඉදිරියට ගෙනයන්න ප්‍රසන්න කටයුතු කිරීම පිළිබඳව අපි අගය කරනවා.
අද එතුමා හිටියානම් රටේ වෙන සිදුවීම් දෙස බලා මොනතරම් කම්පා වේවිද කියලා මට හිතෙනවා. ගම්පහ දිස්ත්‍රික්කයේ රක්ෂිත ඉඩම්වලට කුණු ගෙනැවිත් දානවා. දොම්පෙට කුණු ගෙනැවිත් දමා එහි ව්‍යාපාරය විනාශ කරන්න හදනවිට මුලු පරිසරයම විනාශ කරන්න හදනවිට අත්‍යාවශ්‍ය සේවාවක් කරලා මේ ප්‍රශ්නය විසඳන්නට හැකියාවක් නැහැ. මුතුරාජවෙල රක්ෂිතයට පවා කුණු දාන්න යනවා.
අද වනවිට මේවාට විරුද්ධ වන අයට පහර දෙනවා. ගහල ප්‍රශ්න විසඳන්නට බැහැ. ප්‍රශ්නය පිළිබඳව අවබෝධයක් තිබිය යුතුයි. ප්‍රශ්නය ඔඩුදුවන්න ඉඩ දීල තිබෙනවා. මගේ කාලයේදීත් පරිසර ඇමැතිවරුන් හිටියා. පරිසර ඇමැති ක්‍රියාත්මක නොවූ නිසා ආරක්ෂක ලේකම්ට එය බාර කිරීමට සිදුවුණා. දැනුත් පරිසර ඇමැතිවරයෙක් ඉන්නවා. මෙයාලා මේ ගැන බැලිය යුතුයි. ජනාධිපතිවරයාටම මේවා බලන්නට බැහැනේ.
මේ නිසා විවේචනය කරන විට තමන්ගෙන් සිදුවූ වැරදිත් අවබෝධ කරගෙන කරනව නම් වඩාත් හොඳයි කියල මම හිතනවා.
සෑම දෙයකම සැලැස්මක් විය යුතුයි. අපි කිසිම දෙයක් ආවට ගියාට කළේ නැහැ. අපි යුද්ධය සැලසුම්කරල තුවක්කුවක්, පතොරොමක් තිබුණේ නැති හමුදාවක් හිටපු අපට අවුරුදු තිහක යුද්ධය අවසන් කරන්නට හැකි වුණේ අපේ ඒ සැලසුම් නිසයි. අපි ඉවසීම, සැලසුම හා ලබාදුන් නායකත්වය නිසා යුද්ධය නිම කළා.
රට පුරා යන්න පාරවල් ටික හැදුවා. විදුලිය සියයට අනූ අටකට තිබෙනවා. උතුරේ අයට නැති වූ දේවල් අපි දුන්නා. රට බෙදල දෙන අයිතිවාසිකම් නොවෙයි. එදිනෙදා ජීවිතය ගෙනයාම පිණිස ජලය, විදුලිය, කුඹුරු වගා කර ගැනීමට අවස්ථාව ලබාදුන්නා. බිම් බෝම්බ කෝටි ගණනක් ඉවත් කරලා ජනතාවට ගොවිතැන් කරන්න ඉඩ පහසුකම් ලබා දුන්නා.
දේශපාලන භේදයකින් තොරව අපි හැම දෙයක්ම ඉටු කළා. අද ගෙවල් බෙදන්නේ සිමෙන්ති ටිකදෙන්නේ, ණයක් දෙන්නේ දේශපාලනයට. අද බැංකුවෙන් ණයක් ගන්නත් දේශපාලක ලියුමක් ඕන වෙලා තිබෙනවා. මෙහෙම දේවල් කවදාවත් සිදු නොවූ දේවල්.
නමුත් හැමදාම එක්සත් ජාතික පක්ෂ රජයන් යටතේ මේ වගේ දේවල් වුණා. අදත් තිබෙන්නේ එජාප රජයක්. අද ශ්‍රී ලංකා එකේ අය ගිහින් හේත්තුවෙලා ඇමැතිකම් අරගෙන එක්සත් ජාතික පක්ෂ ආණ්ඩුව ශක්තිමත් කරන්න කටයුතු කරනවා. ඒකයි මේ වෙලා තිබෙන්නේ.
මම දැක්ක පුවත්පතක දැනට තිබෙන පොලිස්ථාන හාරසීය, හයසීය දක්වා වැඩිකරනවයි කියලා. පොලිස් රාජ්‍යයක් සඳහාද මේ සූදානම් වෙන්නේ. මොකද මේ යුද්ධය කාලෙදි නැති අපරාධ රැල්ලක් දැන් ඇවිත් තිබෙන්නේ. ඒකට කවුද වගකියන්නෙ. මේවා පිළිබඳ අවබෝධයක් තිබිය යුතුයි. පොලිසි හයසීයක් දැම්මයි කියලා ප්‍රශ්නය  විසඳෙන්නේ නැහැ.
තවත් දෙයක්. පාර්ලිමේන්තුවට පනතක් ගොනාව. ඒ පනත ගැන ජනතාවට දැනෙන්නේ නැහැ. ඇයි ඒ හාල්, පොල් ගණන් ගියා වගේ දැනෙන එකක් නොවෙයි. නමුත් ඒක ඊට වඩා භයානක දෙයක්. මේ රටට ආදරය කරන අයට මේක දැනෙනවා. මොකක්ද මේ වෙන්න යන්නේ. අවුරුදු තිහක යුද්ධයක් අපි අවසන් කරල මේ රටේ මිනිස්සුන්ට ජීවත්වීමේ නිදහස දීලා. අද ඒ ක්‍රියාව කළ රණවිරුවන් ටික දණ්ඩනයට යටත් කරන්න සුදානම් වෙනවා.
ඒ ගෙනාපු පනත මාර්තු හත් වෙනිදා ඉදිරිපත් කළේ. එහි මෙසේ සඳහන් වෙනවා. නියෝගදීම යන අපරාධ නීතිය යටතේ නඩු පැවරීම, ඒ කියන්නේ මට නියෝගදීම යටතේ දඬුවම් කළ හැකියි. එතකොට ක්‍රියාවකින් හෝ ක්‍රියාත්මකව ක්‍රියාවකින් වැළකී සිටීම නඩු දැමීමට ප්‍රමාණවත්වේ. මේ අනුව නොකළත් නඩු පැවරිය හැකියි. අතුරුදන් වූ ක්‍රියාව විදේශ රජයක් හෝ ඕනෑම සංවිධානයක් විසින් ඉදිරිපත් කළ හැකියි. මේ අනුව රජයට පුද්ගලයකුට හෝ රාජ්‍ය නොවන සංවිධානයකට කිව හැකියි යමෙකු අතුරුදන් වූ බවට. මේ නිසා වහාම පරීක්ෂණ ඇරඹිය හැකියි.
විදේශ රටක නඩුවක් පවරා අපේ රටින් මහින්ද රාජපක්ෂ අණදුන්නාය කියා ඉල්ලූ විට විත්තිකාරයකු ලෙස මා පිටුවහල් කරන්න පුළුවන්. යුද්ධයට සම්බන්ධ වූ ඕනෑම නිලධාරියෙකු සරත් ෆොන්සේකාට වුණත් යන්න පුළුවන්. නඩු පවරන රට රෝම ගිවිසුමට අත්සන් කොට තිබේ නම් ඔවුන්ට පුළුවනි යුද අපරාධ අධිකරණයට යැවීමට. රනිල් කියන විදියට රෝම ගිවිසුමට අපේ රට අත්සන් කොට නැතත් නඩු පවරන රට එම ගිවිසුමට අත්සන් කර තිබේ නම් මේ පනතට අනුව යැවිය හැකියි.
මේ පනතට අනුව අතුරුදන් වූ අයෙකු විදේශයක සිට හමුවුවද ඔහුගේ කැමැත්තක් නොවේ නම් පාර්ලිමේන්තුවේ දැනට සම්මත කොට ඇති මෙම පනතට අනුව ඔහු ගෙන්වා ගත නොහැකියි.
මේ පාර්ලිමේන්තුවෙන් සම්මත කොට ඇති අතුරුදන් වූවන් පිළිබඳ පනත ජනාධිපතිතුමාට ඉදිරිපත් කොට ඇතත් තවම අත්සන් කර නැහැ. මේ ගැන එතුමාට ස්තුතිවන්ත වෙනවා. පාර්ලිමේන්තුවෙහි සම්මතව ඇති මේ පනත ජනාධිපති අත්සන් කළහොත් මට පමණක් නොව රණවිරුවන් සියලුම දෙනාව මේ පනත තුළින් මහත් බන්ධනයකට ඇතුළත් වෙනවා.
මෙය රට මුදාදීම ගැන සැලකීමද? එල්ටීටීඊ ඩයස් පෝරාවේ අවශ්‍යතාවය අනුව ක්‍රියා කරන්න බැහැ. මේවා රට ඉදිරියේ ඇති ප්‍රශ්නයි. මේ යන්නේ කොහාටද?
මේ තත්ත්වයන් ගැන අද මාධ්‍යවලත් පළවෙන්නේ නැහැ. අද සමහර මාධ්‍ය වහල. ඇතැම් නාලිකාවලට රතු එළිය පත්තුවෙලා. කොළ එළිය ඕනෑනම් අපේ පැත්තට වැඩ කෙරෙන්න ඕනෑ කියනවා. ඒක තමයි තත්ත්වය. මාධ්‍යයට අද පරිස්සම්වීමට සිදුව තිබෙනවා. ඇතැම් මාධ්‍ය කෙළින් වැඩ කරනවා. දැන් අලුත් පත්තරෙන් අපිට ෂොට් එක දෙනවා. අපිට ගහන කොට හොඳයි. මොකද ඇස්වහ කටවහ යන්නට.
දැන් අහනවනෙ මම තරුණ වෙලා මොකද? එන්නතක් ගත්තද කියලා. ඒ එන්නතෙ බිලත් මම ළඟ තියෙනවයි කියනව. ඒක මිලියන ගාණක්ලු. මිනිස්සුන්ට වෛර නොකර ක්‍රෝධ නොකර පළිගන්නේ නැතිව සිනා මුසු මුහුණින් සිට ජය පැරදුම ඉවසා දරාගෙන සිටිය හැකි නම් හැමදාමත් තරුණ වී සිටිය හැකියි. මේක තමයි මම තරුණ වී සිටීමේ රහස.
රෙජීට නිවන් සුව පතමින් එම ගමන් මගෙහි යන ප්‍රසන්න රණතුංග මහතා ඇතුළු සැමට සුභ පතනවා.පාර්ලිමේන්තු මන්ත්‍රී ප්‍රසන්න රණතුංග මහතා: රෙජී රණතුංග මාගේ පියාණන්ගේ සමකාලීනයකු වූ මහින්ද රාජපක්ෂ මහතාව මෙම උත්සවයට සහභාගි කරවා ගැනීම වැදගත් නිසා මෙතුමන්ට ආරාධනය කළා. මගේ දේශපාලනයේ ගුරුවරයා වුණේ මගේ පියායි. ඕනෑම අභියෝගයකට මුහුණ දීමේ හැකියාවක් පියා තුළ තිබුණා.
රෙජී මගේ පියා, තනතුරු වරප්‍රසාද පසුපස ගියේ නැහැ. මම යන්නෙත් නැහැ. ඒ නිසා තමයි රට බේරාගත් මහින්ද රාජපක්ෂ මහතා වෙනුවෙන් මහ ඇමැතිකම අත්හැරල මෙතුමන්ට එක් වුණේ. මටත් තනතුරුවලට කතා කළා. මම ගියේ නැහැ. රෙජී මහත්තයා වගේම මමත් තනතුරු වරප්‍රසාද පසුපස යන්නේ නැහැ.
හිටපු අමාත්‍ය රෝහිත අබේගුණවර්ධන මහතා:- රෙජී රණතුංග යනු මොන අන්දමේ අයෙකුද යන්න රෙජී ගුණ සමරු දේශනයේදී ඇහුවා.
රෙජී මහත්තය අද වනතුරු ජීවත්ව සිටියා නම් ඉන්නේ මහින්ද රාජපක්ෂ මහතා සමගයි. එතුමා වරප්‍රසාද, තනතුරු පසුපස යමින් පක්ෂය පාවා දුන් කෙනෙකු නොවෙයි. අද අපිට ආඩම්බර විය හැකි එතුමන්ගේ පුත් ප්‍රසන්න රණතුංග මහතා අප සමග ඉන්නවා. රෙජීගේ මෙහෙවර ඉතා ඉහළයි.
මෙම අවස්ථාවට පළාත් සභා මන්ත්‍රීවරුන් කිහිප දෙනෙකු සහ පළාත් පාලන ආයතනයන්හි හිටපු ජනතා නියෝජිතයෝ පිරිසක් එක්ව සිටියහ.
රෙජී රණතුංග ජන්ම දින සැමරුම් උත්සවය අවසානයේදී ප්‍රසන්න රණතුංග මහතාගේ උඩුගම්පොළ කාර්යාලයද විවෘත කෙරිණි.
කුණු කළමනාකරණයට රට ගිය නිලධාරින් ගැන වාර්තාවක් දෙන්න.
කැළි කසළ කළමනාකරණය වෙනුවෙන් පුහුණු සහ නිරීක්ෂණ කටයුතු සඳහා පසුගිය වසර 5 තුළ විදේශ ගතවූ නිලධාරීන් පිළිබඳව වාර්තාවක් ලබාදෙන්නැයි ජනාධිපති මෛත‍්‍රීපාල සිරිසේන මහතා මධ්‍යම පරිසර අධිකාරියට ඊයේ (25) නියෝග කළේය.
මේ අතර කුණු කසළ කළමනාකරණය සඳහා පළාත් පාලන ආයතන සකස් කර ඇති සැලසුම් ඉදිරිපත් කරන්නැයිද ජනාධිපතිවරයා නිලධාරීන්ට උපදෙස් දුන්නේය.
මේ අතර සියලූ පළාත් සහකාර කොමසාරිස්වරුන්ට තමා හමුවීමට කැඳවීමක් කරන්නැයිද ජනාධිපතිවරයා නිලධාරීන්ට උපදෙස් දුන්නේය. ජනාධිපතිවරයා මෙම උපදෙස් ලබා දුන්නේ කොළඹ සහ තදාසන්න
ප‍්‍රදේශවල කසළ කළමණාකරණය විධිමත් කිරීම පිළිබඳව ජනාධිපති මෛත‍්‍රීපාල සිරිසේන මහතාගේ ප‍්‍රධානත්වයෙන් ජනාධිපති කාර්යාලයේ ඊයේ පැවැති සාකච්ඡාවකදීය.
මීතොටමුල්ල කසළ කන්ද නායයෑමෙන් විපතට පත් පවුල් සඳහා තාවකාලික නිවාස ලබාගැනීම වෙනුවෙන් මසකට රුපියල් 50,000 බැගින් මාස තුනක කාලයක් ගෙවීමට නියමිත මුදල, එකවර එම පවුල් වෙත ලබාදෙන ලෙස ජනාධිපතිවරයා අදාළ නිලධාරීන්ට උපදෙස් දුන්නේය. තාවකාලික නිවාස ලබාගැනීමේදී ගෙවිය යුතු අත්තිකාරම් මුදල් ගැටලූ මගහරවා ගැනීම මෙමගින් අපේක්ෂා කෙරේ.
නාගරික සංවර්ධන අධිකාරියේ නිලධාරීන් සඳහන් කර සිටියේ මීතොටමුල්ල කසළ කන්දේ අවදානම මේ වනවිට පාලනයට යටත්කර තිබෙන බවත් ඉදිරි මාස දෙකක කාලය තුළ ඒ සඳහා අවසන් තීරණයකට එළැඹෙන බවත්ය.
කසළ කළමනාකරණය වෙනුවෙන් කොළඹ නගර සභාව ඉදිරි කාලයේදී අනුගමනය කිරීමට අපේක්ෂා කරන ක‍්‍රියාමාර්ග පිළිබඳවද මෙහිදී අදහස් ඉදිරිපත් වූ අතර ඒ අනුව ඉදිරියේදී කසළ කඳු නිර්මාණය වීමට කිසිදු ඉඩක් නොතබන බවද නිලධාරීහු ජනාධිපතිවරයාට සහතික වූහ. මේ අවස්ථාවට අමාත්‍යවරුන් වන සුසිල් පේ‍්‍රමජයන්ත, අනුර ප‍්‍රියදර්ශන යාපා, පාඨලී චම්පික රණවක, සජිත් පේ‍්‍රමදාස, ෆයිසර් මුස්තාෆා, සාගල රත්නායක, වජිර අබේවර්ධන, නියෝජ්‍ය අමාත්‍ය ලසන්ත අලගියවන්න, පාර්ලිමේන්තු මන්ත‍්‍රී එස්.එම්. මරික්කාර් යන මහත්වරුද ජනාධිපති ලේකම් පී.බී. අබේකෝන් මහතා සහ අමාත්‍යාංශ ලේකම්වරුන් ත‍්‍රිවිධ හමුදාපතිවරුන් පොලිස්පති ඇතුළු රාජ්‍ය නිලධාරීහු පිරිසක්ද එක්ව සිටියහ.
බෞද්ධ අබෞද්ධ සැම වෙසක් දිනය සමරා ලොවට හොඳ පණිවුඩයක් දෙමු.
‘‘බෞද්ධ සහ බෞද්ධ නොවන සියලූ ශ්‍රී ලාංකිකයන් එක්ව ජාත්‍යන්තර වෙසක් දිනය මෙරටදී සමරා ශ්‍රී ලංකාව පිළිබඳව ලොවට හොඳ පණිවුඩයක් දෙමු යැයි’’ අග‍්‍රාමාත්‍ය රනිල් වික‍්‍රමසිංහ මහතා කොළඹදී පෙරේදා (24) පැවැසීය.
‘‘ජාත්‍යන්තර මාධ්‍ය ශ්‍රී ලංකාව ගැන අවධානයෙන් සිටින මොහොතක නරේන්ද්‍ර මෝදි ඉන්දීය අගමැතිවරයාගේ සහභාගිත්වයෙන් අති උත්කර්ශවත් අයුරින් ජාත්‍යන්තර වෙසක් උත්සවය සමරන බවද’’ අග‍්‍රාමාත්‍ය රනිල් වික‍්‍රමසිංහ මහතා කීය.
අග‍්‍රාමාත්‍ය රනිල් වික‍්‍රමසිංහ මහතා මේ බව කීවේ කොළඹ නගරයේ විහාරස්ථාන සඳහා මුදල් - චෙක්පත් පරිත්‍යාග කිරීම වෙනුවෙන් අරලියගහ මන්දිරයේ පැවැති උත්සවයට සහභාගි වෙමිනි.
කොළඹ මහ නගර සභාව විසින් මුදල් පරිත්‍යාග කළ අතර විහාරස්ථාන සියයක් සඳහා රුපියල් 50,000 බැගින් දීම සිදුවිණි.
එහිදී වැඩිදුරටත් අදහස් දැක්වූ අග‍්‍රාමාත්‍ය රනිල් වික‍්‍රමසිංහ මහතා මෙසේ ද කීය.
‘‘2017 වෙසක් සමරුව නිමිත්තෙන් කොළඹ මහනගර සභාව උත්සවය සංවිධානය කරනවා. කාලයක් තිස්සේ කොළඹ මහනගර සභාව මේ සත්කාරය කරනවා.
කොළඹ මහ නගර සීමාවේ තිබෙන විහාරස්ථාන සඳහා මුදල් පරිත්‍යාග කරනවා.
2017 වෙසක් උත්සවය අපට සුවිශේෂියි. ඒ, මේ වෙසක් පොහොය සමග ජාත්‍යන්තර වෙසක් උත්සවයත් කොළඹ පවත්වනවා. ඒ සමගම ඉන්දීය අගමැති නරේන්ද්‍ර මෝදි මහතාත් වෙසක් සැමරුම සඳහා එකතු වෙනවා.
ජාත්‍යන්තර වශයෙන් සියලූ මාධ්‍ය පවා අවධානය යොමු කරන්නේ ලංකාවේ වෙසක් සැමරුම පිළිබඳවයි. අප ඒ වැඩකටයුත්ත සාර්ථකව ඉටු කළ යුතුව තිබෙනවා.මේ, අපට උදාවී තිබෙන්නේ ලොවට හොඳ පණිවිඩය දීමට අවස්ථාවක් බව කිව යුතුයි. නරේන්ද්‍ර මෝදි ඉන්දීය අගමැතිතුමා සමග ජනපති මෛත‍්‍රීපාල සිරිසේන මහතාගේ ප‍්‍රධානත්වයෙන් උත්සව පැවැත්වෙනවා.
ජාත්‍යන්තර වෙසක් උත්සවය සඳහා බෞද්ධ පමණක් නොව අන්‍ය ආගමිකයන් පවා අවධානය යොමු කරලා. ඒ නිසාම අප වෙසක් පොහොය ගැන ලෝකයට පණිවිඩයක් දෙමු.
අපේ පන්සල් හරියාකාරව සංවිධානය වෙනවා නම් අවශ්‍ය පණිවිඩය දීමට හැකියි. වෙසක් පොහොය කොළඹ නගරයේ සාර්ථකව පවත්වමු යැයි භික්‍ෂූන් වහන්සේලාගෙන් මෙන්ම ගිහි ජනතාවගෙන් ඉල්ලා සිටිනවා.
කොළඹ නගරයේ වෙසක් පොහොය බෞද්ධයන්ට පමණක් සීමා වී නැහැ. බෞද්ධ නොවන අයත් ඒ සඳහා උපකාර කරනවා.
බෞද්ධ නොවන අයත් වෙසක් සැමරුම සඳහා සහභාගි කරගත් විට ලෝකයට තවත් පණිවිඩයක් දීමට හැකියාව ලැබෙනවා. ලංකාවේ ආගම් - ජාති අතර ඇති සංහිදියාව ගැන අපි පණිවුඩයක් දෙමු.
වෙසක් පොහොය සැමරුම සඳහා බුදුන් වහන්සේ ධර්ම දේශනා කළ මහාභාරතයේ ගංගා නම් ගංගා නිම්නය නියෝජනය කරන නරේන්ද්‍ර මෝදි ඉන්දීය අගමැතිතුමන්ගේ පැමිණීම සුවිශේෂීයි.
ශ්‍රී ලංකාව පමණක් නොව ආසියාව සහ මුළු ලෝකයම මේ සැමරුමට අප සමඟ එකතු වෙනවා. ඒ ස්වර්ණමය අවස්ථාව ප‍්‍රයෝජනයට ගෙන බුදු දහම ගැන හොඳ පණිවුඩයක් දෙමු. ඒ සඳහා බෞද්ධ, බෞද්ධ නොවන ගිහි - පැවිදි සියලූම දෙනා එකතු වෙමු යැයි’’ ද අග‍්‍රාමාත්‍ය රනිල් වික‍්‍රමසිංහ මහතා තවදුරටත් පැවැසීය.
ඉත්තෑපානේ ධම්මාලංකාර කෝට්ටේ කල්‍යාණි සාමග‍්‍රි ධර්ම මහා සංඝ සභාවේ මහ නාහිමි :
‘‘මෙය ඉතා වැදගත් පින්කමක් වනවා. 2017 වෙසක් උත්සවය නිමිති කරගෙන මේ පින්කම පවත්වනවා.
මෙවර ජාත්‍යන්තර වෙසක් උත්සවය පවත්වන්නේත් ශ්‍රී ලංකාවෙයි. නාගරික විහාරස්ථානවලට, ගම්වලට වඩා ප‍්‍රශ්න රැසක් තිබෙනවා. ඒ නිසා මේ සත්කාරය අගය කළ යුතුයි.
බුදු සසුන රැකෙන්නේ සංඝරත්නයේ පැවැත්ම නිසයි. ඒ නිසා රජයෙන් උපරිම සහන දිය යුතුයි. වෙසක් පොහොය උපරිම අයුරින් කිරීමට මේ සත්කාර ඉවහල් වෙනවා’’
කොළඹ නාගරික කොමසාරිස් වී.කේ. අනුර මහතා:
‘‘කොළඹ නාගරික බල ප‍්‍රදේශයේ විහාරස්ථාන 100ක් උදෙසා අප මූල්‍යාධාර දෙනවා. මේ මූල්‍යාධාර දීම අප කාලයක් තිස්සේ කරනවා.
නගර සභාව මීට රුපියල් ලක්ෂ 50ක පිරිවැයක් දරනවා.’’
උත්සවය සඳහා කොළඹxහුණුපිටිය ගංගාරාමාධිපති ගල්බොඩ ඤාණිස්සර නාහිමි, නුගේගොඩ නාලන්දාරාම විහාරාධිපති තිනියාවල පාලිත හිමි ප‍්‍රමුඛ මහා සංඝරත්නය ද මුදල් අමාත්‍ය රවී කරුණානායක, පාර්ලිමේන්තු මන්ත‍්‍රී මුජුබර් රහුමාන්, අග‍්‍රාමාත්‍ය කාර්ය මණ්ඩල නියෝජ්‍ය ප‍්‍රධාන රෝසි සේනානායක යන මහත්ම මහත්මීහු ද සහභාගි වූහ.
ශ්‍රීලනිපය අද වැඩ කරන්නේ එජාපයේ පදයට.
‘‘අද ශ‍්‍රී ලංකා නිදහස් පක්ෂයට ප‍්‍රතිපත්තියක් නෑ. ශ‍්‍රී ලංකා නිදහස් පක්ෂයේ බණ්ඩාරනායක ප‍්‍රතිපත්තිය තියෙන්නේ අපේ ළඟ‘‘ යැයි හිටපු ජනාධිපති මහින්ද රාජපක්ෂ මහතා මාතලේ දී පෙරේදා පැවසීය.
රාජපක්ෂ මහතා එසේ පැවසුවේ හිටපු නියෝජ්‍ය අමාත්‍ය රෝහණ දිසානායක මහතාගේ මවගේ දේහයට අවසන් ගෞරව දැක්වීම සඳහා මාතලේ නිවසට ගිය අවස්ථාවේ මාධ්‍ය වෙත අදහස් දක්වමිනි.
එහිදී මාධ්‍යට අදහස් දක්වමින්  මෙසේද කීවේය.
එක්සත් ජාතික පක්ෂයට අවශ්‍ය පරිදියි අද ශ්‍රී ලංකා නිදහස් පක්ෂය කටයුතු කරන්නේ. එදත් අදත් හෙටත් ශ්‍රී ලංකා නිදහස් පක්ෂය සමග කටයුතු කරන ජනක බණ්ඩාර තෙන්නකෝන්, ලොහාන් රත්වත්තේ වැනි පිරිස් අයින්කිරීම මම දකින්නෙ මෝඩ වැරැදි වැඩක් විදිහටයි. මොවුන්ට ඡන්දය දුන්නු පිරිසට කළ අපහාසයක් විදිහටයි මම දකින්නෙ.
අද උද්ඝෝෂණ මර්දනය කිරීම සඳහා ෆීල්ඞ් මාර්ෂල් කෙනෙක්ට භාරදීලා රටේ අද යුද්ධයක්ද තියෙන්නේ. මේ එන්න යන්නේ මොකාටද? අද ජනතාවගෙන් කම්කරුවන්ගෙන් පළිගන්නවා මේ ආණ්ඩුව. වෛරී දේශපාලනය තියාගෙන රටක් දියුණු කරන්න බෑ. මේ වෛරී දේශපාලනයෙන් ඉවත් වෙන්න  ඕන. අපි හිටියා අපි මේ විදිහට පළි ගත්තද? මේ වගේ දැන් අවුරුදු 2 යි මාස හතරක්ම කළේ පළිගැනීම විතරයි. මේ පහුවුණේ වැඩ කරන්න තිබුණ කාලයයි  දැන් ආණ්ඩුවේ බහින කාලය ඇවිත් තියෙන්නේ.
දැන් රටෙන් කොටසක් ඉන්දියාවට දෙන්න ගිවිසුමක් අත්සන් කරනවා. ත‍්‍රිකුණාමලය වරාය තෙල් ටැංකි ටික මේවා ගැන මේ ගොල්ලන්ට ගාණක්වත් නෑ. ඒත් මේ වැඬේ වැරදියි කියලා කැබිනට් මණ්ඩලයේ ඇමැතිවරු පිරිසක් විරුද්ධ වුණා කියලත් මට ආරංචි වුණා.
ශ‍්‍රී ලංකා නිදහස් පක්ෂය දිය කරන්න සිරිකොතෙන් දෙන ආසන සංවිධායකයින් පත් කරන අස් කරන වැඩපිළිවෙල අපි පිළිගන්නෙ නෑ. ප‍්‍රමිත බණ්ඩාර තෙන්නකෝන් ඇමතිකමින් අස් වුණේ මේ ප‍්‍රතිපත්ති සමග වැඩ කරන්න බැරි නිසයි. එවැනි එඩිතර පිටකොන්දක් ඔහුට තිබීම පිළිබඳ අපි සතුටු වනවා. අපි ඉතිහාසයේ දැවැන්තම මැයි රැලිය පවත්වන්න සියල්ල සූදානම් කරලයි තියෙන්නේ. ඒ සඳහා සහභාගී වන ලෙස සියලූ ජනතාවට ආරාධනා කරනවා යැයි රාජපක්ෂ මහතා පැවසීය.
මෙම අවස්ථාවට පාර්ලිමේන්තු මන්ත‍්‍රී ජනක බණ්ඩාර තෙන්නකෝන්, හිටපු නියෝජ්‍ය අමාත්‍ය රෝහණ දිසානායක, පළාත් සභා මන්ත‍්‍රී පරාක‍්‍රම දිසානායක යන මහත්වරුද එක්ව සිටියහ.
සංහිඳියාව සැබෑ යථාර්ථයක් කරගතහැක්කේ තමන්ට වඩා අනුන් ගැන සිතීමෙනුයි.
රට බලාපොරොත්තු වන සංහිඳියාව සැබෑ යථාර්ථයක් කරගත හැක්කේ සෑම කෙනකුම තමා ගැන සිතනවාට වඩා අනුන් ගැන සිතමින් අන් අයගේ අයිතිය සහ වරප‍්‍රසාදවලට තමාගේ කැමැත්ත සහ එක`ගතාව ලබාදෙමින් කටයුතු කිරීමෙන් යැයි ජනාධිපති මෛත‍්‍රීපාල සිරිසේන මහතා ඊයේ (27) පැවසීය.
ගැටුම් නොමැතිව, සාමකාමී ලෙස යහපත් ජීවිතයක් ගතකිරීම සඳහා සෑම මිනිසකු තුළම ඇති වුවමනාව සහ අවශ්‍යතාවය ඉෂ්ට කරගැනීමට නම් සෑම මිනිසකුම ඒ වෙනුවෙන් කටයුතු කිරීම අවශ්‍ය බව ද ජනාධිපතිවරයා සඳහන් කළේය.
තමාගේ රටේ යුද ආයුධ නිෂ්පාදනය වැළැක්වීමට, තහනම් කිරීමට සෑම රාජ්‍ය නායකයකුටමත්, ලෝකයේ සෑම දෙනකුටමත් හැකි නම් ලෝකයේ සාමය ඇතිකිරීමට ගත හැකි වැදගත්ම පියවර එය බව ද ජනාධිපති මෛත්‍රීපාල සිරිසේන මහතා ප‍්‍රකාශ කළේය.
ජනාධිපති මෛත‍්‍රීපාල සිරිසේන මහතා මේ බව පැවසුවේ අරලියගහ මන්දිරයේ දී ඊයේ (27) පැවැති අන්තර්ජාතික ඉස්ලාමීය සමුළුවේ සමාරම්භක අවස්ථාවට එක්වෙමිනි.
ශ්‍රී ලංකා ඉස්ලාමීය මධ්‍යස්ථානය විසින් සංවිධානය කර තිබූ මෙම සමුළුව ‘ඉස්ලාමීය යථාර්ථය සහ කාලීන අභියෝග’ යන තේමාව යටතේ සංවිධානය කර තිබිණි.
එහිදී වැඩිදුරටත් අදහස් දැක්වූ ජනාධිපතිවරයා මෙසේ ද කියා සිටියේය.
‘‘ශ්‍රී ලංකා ඉස්ලාමීය මධ්‍යස්ථානය විසින් පවත්වනු ලබන ජාත්‍යන්තර ඉස්ලාමීය සමුළුවට ඔබේ ආරාධනය අනුව සහභාගීවීමට ලැබීම පිළිබඳව මා ඉතාමත් සතුටුවෙනවා. ඒ වගේම මේ වැදගත් අවස්ථාවට මා වෙත ආරාධනා කිරීම පිළිබඳව ශ්‍රී ලංකා ඉස්ලාමීය මධ්‍යස්ථානයේ සභාපතිතුමා සහ විධායක මණ්ඩලයට මගේ ගෞරවනීය ස්තුතිය පුද කරනවා.
ඉස්ලාමීය මධ්‍යස්ථානය පසුගිය දශක කිහිපය තුළම අපේ රටේ ජාත්‍යන්තර ඉස්ලාමීය සමුළු පවත්වමින් අන්තර්ජාතික වශයෙන් මෙන්ම ජාතික වශයෙන් ඉතා වැදගත් හා යහපත් අරමුණු ඇතිව කටයුතු කළා. අද තමුන්නාන්සේලාගේ සමුළුවේ ආරම්භක අවස්ථාවේ සිට අවසානය දක්වා සාකච්ඡා වෙන්නේ ඉස්ලාමීය ධර්මය සහ අද සමාජයේ තිබෙන්නා වූ අභියෝග පිළිබඳවයි.
අපිට අපේ රට වගේම මුළු මහත් ලෝකය වශයෙන් ගත් විට අපේ මානව සමාජයේ ජීවත්වන මිනිසුන් සෑම ක්ෂේත‍්‍රයකදීම ගැටලූ, අභියෝග රාශියකට මුහුණ දී තිබෙනවා. ජීවත්වීමේදී ඇතිවන අභියෝග, ව්‍යාපාරික ක්ෂේත‍්‍ර තුළ ඇතිවන අභියෝග, සංස්කෘතිකමය වශයෙන් මිනිසුන් තුළ ඇති වෙනස්කම් සමඟ ඇතිවන අභියෝග, රාජ්‍ය පාලනයන් තුළ ඇතිවන අභියෝග, ආගමික වශයෙන්, භාෂාමය වශයෙන් කටයුතු කිරීමේදී ඇතිවන්නා වූ අභියෝග මෙන්ම අධ්‍යාපන, තාක්‍ෂණික ආදී සෑම ක්ෂේත්‍රයක් තුළම අභියෝග සහ ගැටලූ තිබෙනවා.
මිනිසා බලාපොරොත්තු වෙන්නේ යහපත් මිනිසකු ලෙස ඉදිරියට යාමටයි. ඉස්ලාමීය ධර්මතාව තුළ, උතුම් නබිනායකතුමාගේ දේශනය තුළ ප‍්‍රධාන වශයෙන්ම සමාජයේ තිබිය යුතු යහපත්බව, ශීලාචාරකම, හැදිච්චකම, ගැටුම් නොමැතිව ජීවත්වීම, සෑම කෙනෙකු සමඟම සමගියෙන් කටයුතු කිරීම, මිනිසුන් වශයෙන් ජීවත්වීමේ දෛනික ජීවිතය තුළ තමාගේ පැවැත්ම ආදී මේ සියල්ල පිළිබඳව සඳහන් වෙනවා.
අද ලෝකයේ තිබෙන්නා වූ ගැටුම් හා ප‍්‍රශ්නවලට ඉතාමත් වැදගත් වන්නේ දේශපාලනඥයන් දෙන විසඳුම්වලට වඩා ආධ්‍යාත්මික නායකයන් විසින් දෙනු ලබන මඟපෙන්වීම් සහ විසඳුම් බව මා විශ්වාස කරනවා. ඉස්ලාමීය ධර්මතාව තුළ උතුම් කුරානයේත්, බෞද්ධ දර්ශනය වශයෙන් ගත්විට ත‍්‍රිපිටකය තුළත්, ක‍්‍රිස්තු ධර්මයේදී බයිබලය තුළත්, හින්දු ආගමේ භගවත් ගීතාව තුළත් ආදී වශයෙන් ගත්විට සෑම ධර්මතාවක් තුළම යහපත් මිනිසෙක් ගොඩනැගීම සඳහා පෙන්වන්නා වූ ආධ්‍යාත්මික දර්ශනයක් තිබෙනවා.
මේ නව තාක්‍ෂණයත් සමඟ පිරිහෙන ලෝකයේ මිනිසාගේ යහපැවැත්ම, සාමය, සංහිඳියාව සහ වඩාත් ගුණගරුක සමාජයක් බිහිකිරීම සඳහා ඒ ධර්මයන් තුළ මගපෙන්වීම් කෙරෙනවා. අද ලෝකයේ ගැටුම් පිළිබඳව කතා කරනවා. ලෝකයේ ඇතිවන ගැටුම්, විවිධ විෂමතාවන්, ප‍්‍රශ්න ගැන මෙහිදී අන් අයත් කතා කළා. අද මිනිසුන්ට ජීවත්වීමේ දී ඇතිවන ප‍්‍රශ්න තුළ මිනිසා බලය සහ ධනය සඳහා සටන් කරනවා. බලය සහ ධනය සඳහා සටන් කිරීමේ අවසාන ප‍්‍රතිඵලය වන්නේ මිනිසෙක් විසින් තවත් මිනිසෙක් විනාශ කිරීමයි.
බෝම්බය කවුරුන් විසින් හැදුවාද යන ප‍්‍රශ්නය නොවේ අද තිබෙන්නේ. බෝම්බයක් හැදීමෙන් මිනිසකු මියයාම ගැන ප‍්‍රශ්නයකුයි තිබෙන්නේ. ඒ මියයන මිනිසුන් සිංහලද, දෙමළද, මුස්ලිම් ද, ඉංග‍්‍රීසි ද, චීන ද, ජපන් ද කියන එක ප‍්‍රශ්නයක් නෙවෙයි. කුමන ආගමේ ද යන්නත් ප‍්‍රශ්නයක් නොවෙයි. තුවක්කුවකින් පිටවන උණ්ඩයෙන් මැරෙන මිනිසුන් හා එහි නිෂ්පාදකයා ගැනයි ප‍්‍රශ්නය තිබෙන්නේ.
බොහෝ විට යුද ගැටුම් අවසන් කරන්න ලෝකයේ රටවල්, රාජ්‍ය නායකයින්, විද්වතුන් සාකච්ඡා කරන්නේ ගැටුම් ඇතිකරගන්නා දෙපාර්ශවය සමඟයි. නමුත් යුද ගැටුම් වැළැක්වීම සඳහා සාකච්ඡා කළ යුත්තේ යුද්ධ කරන්නන් අතර නොව යුද්ධයට අවශ්‍ය ආයුධ නිෂ්පාදනය කරන අය සමඟ බව මා දැඩිලෙස විශ්වාස කරනවා. ලෝකයේ යුද ආයුධ නිෂ්පාදනය කරන ව්‍යාපාරිකයින්, නිෂ්පාදකයින් ඒ දේවල් නිෂ්පාදනය නොකර වෙනත් ධනය ඉපයීමේ කටයුත්තක නියැලෙනවා නම් ලෝකය තුළ යුද්ධ ඇතිනොවන බවයි ඔබ අප කවුරුත් විශ්වාස කරන්නේ.
සෑම රාජ්‍ය නායකයෙකුටම, ලෝකයේ සෑම දෙනෙකුටම තමාගේ රටේ යුද ආයුධ නිෂ්පාදනය වැළැක්වීමට, තහනම් කිරීමට පුළුවන් නම් ලෝකයේ සාමය ඇතිකිරීමට ගත හැකි වැදගත්ම පියවර එය බව මා විශ්වාස කරනවා. එය නොහැකි බව කෙනෙක් කියනවා එසේ නොහැකි වන්නේ කුමක් නිසාද යන්න ප‍්‍රශ්නයයි.
ගැටුම් නොමැතිව, සාමකාමී ලෙස යහපත් ජීවිතයක් ගතකිරීම සඳහා සෑම මිනිසෙකු තුළම ඇති උවමනාව සහ අවශ්‍යතාව ඉෂ්ට කරගැනීමට නම් සෑම මිනිසෙකුම ඒ වෙනුවෙන් කටයුතු කිරීම අවශ්‍ය වෙනවා. අපිට අන්තර්ජාතික වශයෙන් තිබෙන ප‍්‍රශ්න මෙන්ම රට වශයෙන් ගත්විට අපට එදා තිබූ ප‍්‍රශ්න වගේම අද තිබෙන ප‍්‍රශ්න ගැනත් සාකච්ඡා කළ යුතුයි. හෙට දවස වෙනුවෙන් අද තිබෙන ප‍්‍රශ්න විසඳාගැනීමත් වැදගත් වෙනවා.
අපේ රටේ බි‍්‍රතාන්‍ය ජාතිකයන්ගේ පාලනය තිබූ කාලය තුළ සිංහල, දෙමළ, මුස්ලිම් සියලූ දෙනා සහෝදරත්වයෙන් ජීවත්වෙමින් බි‍්‍රතාන්‍ය පාලනයෙන් මේ රට නිදහස් කරගන්න එක්ව සටන් කළා. 1940 ගණන්වල මේ සියලූ ජාතීන්ට අයත් නායකයින් තුළ මොන තරම් සමඟියක් තිබුණද? එදා මේ රට බි‍්‍රතාන්‍ය පාලනයෙන් නිදහස් කරගන්න හැකිවුණේ ඒ සමඟිය තුළයි. නමුත් අපි බි‍්‍රතාන්‍ය පාලනයෙන් නිදහස් වූ පසුව දේශපාලන බලය සඳහා අපි බෙදෙන්න පටන් ගත්තා. සිංහල, මුස්ලිම්, දෙමළ වේවා අපේ බෙදීම් වෙන්වීම් සිදුවුණේ බලය ස`දහායි.
අපි සෑම කෙනෙක්ම එක රටක, එක පවුලක් ලෙස සහෝදරත්වයෙන් එකම ශ්‍රී ලාංකීය පිරිසක් ලෙස ජීවත් වෙන්නට අදිටන් කරගන්නවා නම් අපි බලාපොරොත්තු වන සාමය සපිරි සමාජයක් ගොඩනැගිය හැකියි. අපි බලාපොරොත්තු වන සංහිඳියාව සැබෑ යථාර්ථයක් වන්නේ සෑම කෙනෙකුගේම හෘද සාක්‍ෂිය තුළ තමා ගැන සිතනවාට වඩා අනුන් ගැන සිතමින් අන් අයගේ අයිතිය සහ වරප‍්‍රසාදවලට තමාගේ කැමැත්ත සහ එකඟතාව ලබාදෙමින් කටයුතු කිරීමෙනුයි. සෑම කෙනෙකුටම සමාජය තුළ ජයග‍්‍රාහීව සමගියෙන් ජීවත්වෙන්නට තිබෙන්නා වූ පරිසරය ගොඩනැගිය හැක්කේ එවිටයි.
ශ්‍රී ලංකා ඉස්ලාමීය මධ්‍යස්ථානය වාර්ෂිකව සංවිධානය කරන මේ ජාත්‍යන්තර සමුළුවට සහභාගී වුණ විදේශ රටවල නියෝජිතයන් සෑම කෙනෙකුටම අපේ රජය සහ ජනතාව වෙනුවෙන් මම ස්තුතිය පිරිනමනවා. අපේ රටේ ස්ථිරසාර සාමයක් ඇතිකරන්න සිංහල, දෙමළ, මුස්ලිම් සියලූ ජනකොටස් තුළ සමඟිය සහෝදරත්වය තුළ බෙදීමකින් තොරව ජීවත් විය යුතුයි. අපි රජයක් ලෙස ගෙනයන වැඩපිළිවෙළ සඳහා මේ සියලූ ඉස්ලාමීය නායකයන්ගේ සහයෝගය මා බලාපොරොත්තු වෙනවා.’’ යැයි ද ජනාධිපතිවරයා කීවේය.
කතානායක කරු ජයසූරිය මහතා මෙහිදී මෙසේ සඳහන් කළේය.
‘‘ශ්‍රී ලංකාව සිංහල බෞද්ධ රටක් වුවත් මුස්ලිම් ඇතුළු සෙසු ජාතීනුත් මෙහි ඉතාම සමඟියෙන් ජීවත්වෙනවා. එමෙන්ම ආගමික සංහිඳියාව හා ආගම් ඇදහීමේ නිදහස අපේ රට තුළ ස්ථාපිත වී තිබෙනවා. මානසිකව මෙන්ම භෞතිකවත් සියලූ දෙනා එම නිදහස භුක්ති විඳිනවා. මෙම සමුළුව එම තත්ත්වය තවත් වර්ධනය කරවීම සඳහා උපකාරී වේ යැයි මා විශ්වාස කරනවා.’’
තැපැල් හා මුස්ලිම් ආගමික කටයුතු අමාත්‍ය අබ්දුල් හලීම් මහතා මෙහිදී මෙසේ පැවසීය.
‘‘අපි මුස්ලිම් වැසියන් ලෙස සෙසු ජාතීන් සමඟ සහයෝගයෙන් රට තුළ කටයුතු කරනවා. අපි එසේ කටයුතු කරද්දී අපි අපේ ප‍්‍රජාව වර්ධනය කරගනිමින් අන්තවාදී ලෙස කටයුතු කරන බවට ඇතැම් මාධ්‍ය ඔස්සේ චෝදනා එල්ල වෙනවා. අපි සාමයට කැමැති ප‍්‍රජාවක්. අපේ ආගමට අනුව අපි සාමය ප‍්‍රිය කරනවා.’’
ජාතික ඒකාබද්ධතා රාජ්‍ය අමාත්‍ය ඒ.එච්.එම්. ෆවුසි මහතා මෙසේ අදහස් දැක්වීය.
‘‘මුස්ලිම් ප‍්‍රජාවට ඇති අභියෝග පිළිබ`දව මෙම සමුළුවේදී සාකච්ඡා කෙරෙනවා. දේශපාලන, ආර්ථික වශයෙන් ඇති ගැටලූ මෙන්ම අන්තවාදීන් ලෙස නැගෙන චෝදනා නිසා අපට ගැටලූ තිබෙනවා. විශේෂයෙන්ම අයි.එස්, අයි. එස් ආදී ත‍්‍රස්තවාදී කල්ලි නිසා ඇතැම් ලෝක මාධ්‍ය මුස්ලිම් අය දෙස බලන්නේ ත‍්‍රස්තවාදීන් ලෙසයි. එය සාධාරණ නැහැ. අප දෙස ඔවුන් බලන එම චිත‍්‍රය වෙනස් විය යුතුයි.’’
සෞදි අරාබියේ ඉස්ලාමීය ආගමික කටයුතු අමාත්‍යාංශයේ උපදේශක ආචාර්ය අබ්දුල් හෂීස් අබ්දුල්ලා, ඉන්දියාවේ ජම්ඉයියතුල් උලමා සංවිධානයේ සභාපති අර්ෂාඞ් මධනි, ශ්‍රී ලංකා ඉස්ලාමීය මධ්‍යස්ථානයේ සභාපති හුසේන් මොහොමඞ් යන මහත්වරුද මෙහිදී අදහස් දැක්වූහ.
වැඩ කරන ජනතාවගේ අරගලයට නායකත්වය දෙන්න අපි සූදානම්.
ඇසෙමින් තිබෙන්නේ ධනපති ක‍්‍රමයේ අවසානයේ කෙඳිරිල්ලයි. හෙට උදාවන්නේ වැඩකරන ජනතාවගේ යුගයයි. ඒ යුගයේ වගකීම භාරගැනීමට ජනතා විමුක්ති පෙරමුණ සූදානම් යැයි ජනතා විමුක්ති පෙරමුණේ නායක පාර්ලිමේන්තු මන්ත‍්‍රී අනුර කුමාර දිසානායක මහතා පෙරේදා (01) බීආර්සී පිටියේදී පැවසීය.
දිසානායක මහතා මෙසේ පැවසුවේ ජනතා විමුක්ති පෙරමුණේ මැයි දින රැුලියේදීය. 127 වැනි ජාත්‍යන්තර කම්කරු දිනය සැමරීම වෙනුවෙන් ජනතා විමුක්ති පෙරමුණ එහි නායකයින් පෙරටුකරගත්  මැයි දින පෙළපාළිය පෙරේදා (01) දෙහිවල එස්. ද එස්. ජයසිංහ පාසල් ක‍්‍රීඩාංගණයෙන් ආරම්භ කර හැව්ලොක්ටවුන්හි බී. ආර්.සී. පිටිය දක්වා ගමන් කළ අතර එහිදී රැලියක් පැවැත්වීය.
මෙහිදී තවදුරටත් අදහස් දැක්වූ දිසානායක මහතා මෙසේද පැවසීය.
අද අපි එකසිය විසිහත්වෙනි මැයි දිනය මේ පිටියේ සමරන අවස්ථාවේ තවත් රැලියක් තිබෙනවා බොරැල්ල කැම්බල් පිටියේ. මේ අයට අඩුම තරමින් කම්කරුවා ගැන කතා කරන්නවත් අයිතියක් තිබෙනවාද? රනිල් වික‍්‍රමසිංහ කියන්නේ රජයේ සේවකයන්ගේ විශ‍්‍රාම වැටුප අහෝසි කරපු නායකයා. ගොවියාගේ පොහොර සහනාධාරය කප්පාදුකළ නායකයා. ඒ වගේම ඔහු මේ රටේ වටිනා සම්පත් විදේශීය සමාගම්වලට කොටස්කර අලෙවි කරන ආයතනයක නැත්නම් දේපළ වෙළඳාම් සමාගමක හිමිකරුවෙක් නැත්නම් බ්‍රෝකර්වරයෙක් වගෙයි. ඔහුට මොකක්ද තියෙන අයිතිය මැයි දිනය සමරන්න?
තවත් කෙනෙක් මහා අභිමානවත් කතාත් කියමින් ගෝල්ෆේස්වල මැයි දිනය සමරනවා. අපි මහින්ද මහත්තයාට කියනවා මේක ඔබට අයිති කාර්යයක් නෙවෙයි. මොකද ඔබත් කළේ දැන් මේ ආණ්ඩුව කරන දේවලමයි. ඔබ එය වේදිකාවේ ඉන්න ගමන් වම්පැත්තට හැරිලා බලන්න, අක්කර හයසීයක් මූද ගොඩකරලා තමන්ගේ ව්‍යාපෘතියක් කරගන්න කියලා චීන සමාගමකට දුන්නේ කවුද? දකුණු පැත්තට හැරිලා බලන්න. යුද හමුදා රෝහලත්, හමුදා මූලස්ථානයත් තිබුණ අක්කර විස්සක් ෂැංගිලා හෝටලයට වික්කේ කවුද කියලා මතක් කරගන්න. ඊපීඑෆ් අරමුදල හොරාකන්න වැඩළවෙළක් හැදුව විශ‍්‍රාම වැටුප අහෝසි කරන්න පනත් ගෙනවා. මේවාට එරෙහිවුණ සටන් කළ තරුණයින් වෙඩි කියලා ඝාතනය කළා. බොන්න පිරිසිදු වතුර ටිකක් ඉල්ලපු ජනතාවට හමුදාව, පොලිසිය ගෙන්වා වෙඩි කියලා මර්දනය කළා. එහෙම කරපු ඔයාට පුළුවන්ද මහින්ද මහත්තයෝ මැයි දිනයක් සමරන්න. තවත් මැයි දිනයක් තිබෙනවා ගැටඹේ. ඒක ගැට අඹයක් තරම්වත් කතා කරන්න වටින එකක් නෙවෙයි.
සුද්දා මේ රට දාලා ගියපුදා සිට එක්සත් ජාතික පක්ෂයත්, ශ‍්‍රී ලංකා නිදහස් පක්ෂයත් අද වනවිට මේ පක්ෂ දෙකම එකතු වෙලාත් මේ රට අරන් ගිහින් තියෙන්නේ කොතැනටද? මේ රටේ අභිමානය, ප්‍රෞඪත්වය නැතිකරලා දුප්පත්, නිහීන, හිඟාකන රටක් බවට පත් කරලා. මෙතෙක් තිබුණේ පාලකයන් වෙනුවෙන් වූ පාලනයක්. අපේ ඡුන්දයෙන් බලයට පත්වන පාලකයින් අපි වෙනුවෙන් නෙවෙයි කටයුතු කළේ. ඔවුන් මේ රට පාලනය කරපුදා සිට කරපු දේවල්වල ප‍්‍රතිඵල අපි කියනකොට පිළිගන්න අකමැතිවුණ අය අද කෙඳිරි ගගා තමන්ගේ වාර්තාවලින් ඒ කතාවම පිළිගන්නවා.
පහුගිය දවසක මුදල් අමාත්‍යාංශයෙන් වාර්තාවක් නිකුත් කරලා තිබෙනවා. ඒ වාර්තාවෙන් කියනවා මේ රට ක‍්‍රමයෙන් ලෝකයට ණය වුණේ කොහොමද කියලා. අපිව මහා ණය කන්දක හිර කරලා ගොඩඑන්න බැරි තත්ත්වයට පත්කරලා තියෙන්නේ කොහොමද කියලා. මාසයක් වැඩකරලා වැටුප ගන්නකොට ඒකෙනුත් බද්දක් ගන්න ජාතියේ විවිධාකාරයෙන් ජනතාවට වැට් ගහලා උපයාගන්න මුදල අද ණය පොලී වාරිකයක් ගෙවා ගන්නවත් බෑ කියලා ඒ වාර්තාවෙන් කියනවා. ඒ විතරක් නෙවෙයි දෙදාස්විස්ස වෙනකොට මේ රට මොනම ණයක්වත් ගෙවාගන්න බැරි තත්ත්වයට පත්විය හැකියි කියන අනතුර පෙන්වනවා. එහෙම තිබියදීත් මේ අය නැවත නැවතත් කරන්නේ මොකක්ද? ලෝකය පුරා ගිහින් රාජ්‍ය නායකයින් හමුවෙලා ණය ඉල්ලීමයි කරන්නේ. ජනාධිපති ජපන් ගිහින් රාජ්‍ය නායකයින් සමග කෑම කාලා උදම් ඇනුවා. ඒ කෑම කන ගමන් මොනවද කළේ? කීයක්වත් දෙන්න බැරිද කියලා හිඟපු එකයි කළේ. අලූත් අවුරුද්දේ ජනාධිපතිගේ සුබපැතුම් පණිවුඩය අස්සේ මොනවද කිව්වේ? වොෂිංටනයෙන් ලැබෙන ආරංචි සුබයි කිව්වා. මොනවද ආරංචි. කීයක් හරි දෙන්නම් කියලා කියන එකයි. අපේ රටේ හිඟන්නෝ වැරහැලි ඇඳගෙන කුණු පෙරාගෙන හිඟාකනකොට අපේ නායකයෝ ටයිකෝට් දාලා ඉංග‍්‍රීසියෙන් හිඟා කනවා. දෙකේ කිසිම වෙනසක් නැහැ.
මේ පාලකයින් අපේ රටේ පරිසරයත් විනාශ කළා. අපේ මුතුන් මිත්තෝ වැව් හැදුවේ තැන්නේ. ඒ කඳුකරයේ වැව් හදන්න තාක්ෂණය ඔවුන්ට නැති නිසා නෙවෙයි. එයින් සිදුවිය හැකි පරිසර හානිය ඔවුන් දැන සිටි නිසා. ඒත් අපේ පාලකයින්ට ඒවා අදාළ නැහැ. ඒනිසා උමා ඔය වැනි ව්‍යාපෘති ගෙනත් මේ පරිසරය විනාශ කරලා රටේ ජනතාව එයින්ද පීඩාවට පත් කළා. හැම තැනම කසළ කඳු. ඒවා නාය ගිහිල්ලත් ජනතාව පීඩාවට පත්වෙනවා. අපේ ස්වාභාවික ඇළදොළ අද හිඳී ගිහින්. ඒ විතරක් නෙවෙයි අපිට ස්වභාවිකව උරුමවුණ සම්පත් හා අපේ පැරැන්නන් ඉතිරි කළ සම්පත් මේ පාලකයින් වරින් වර විකුණනවා. ත‍්‍රිකුණාමලය වරාය හා තෙල් ටැංකි ටික විකුණන්න හදනවා. මේක නවත්වන්න අපේ වෘත්තීය සමිති අරගල කළා. ඒක ජයගත්තා. නමුත් ධනපති පාලකයන් තමන්ගේ උත්සාහය එතනින් නවත්වන්නේ නැහැ. ඒ නිසා කම්කරු පංතියට තමන්ගේ සටන් නවත්වන්නත් බැහැ. වගකීම අවසන් කියලා අහක බලාගෙන ඉන්නත් බැහැ. තවදුරටත් මේ  පාලකයින්ට මේ විනාශය කරන්න ඉඩඇරලා ඉන්න අපිට බැහැ.
ඒ සඳහා කම්කරු බලවේගය පෙළගැසිය යුතුයි. අපේ දරුවන් අධ්‍යාපනයෙන් සන්නද්ධ කළ යුතුයි. නමුත් අද අපේ රටේ අධ්‍යාපනයට මොකද වෙලා තියෙන්නේ? මේ මුදල් අමාත්‍යාංශය නිකුත්කරපු වාර්තාවට අනුවම අපේ රටේ අධ්‍යාපනයට වෙන් කරලා තියෙන්නේ දළ ජාතික නිෂ්පාදනයෙන් සියයට එකයි දශම අටයි. ආසියාවේ රටවල් අතරින් අඩුවෙන්ම අධ්‍යාපනයට වෙන් කරලා තියෙන්නේ අපි. අපි අද කප් ගහපු දේවලූත් තිබෙනවා. ඒ තමයි සියදිවි නසා ගන්නන්ගෙන් වැඩිම රට විදිහට. අපේ අධ්‍යාපනය අපිට හුරු කරලා නැහැ අභියෝගවලට මුහුන දෙන්න. ජයග‍්‍රහන ලබන්න විතරයි පුරුදු කරලා තියෙන්නේ. ඒ නිසා විභාග ප‍්‍රතිඵල අඩුවුණත් සිය දිවි නසා ගන්නවා.
ඒ වගේම තමයි සෞඛ්‍යයත්, ආසියාවේ අඩුවෙන්ම සෞඛ්‍යයට මුදල් වෙන් කරලා තියෙන්නේ අපි. ඒ නිසා ඩෙංගු හා විවිධ වෛරස් රෝගවලින් මේ දවස්වල ජනතාව විශාල පීඩාවකට පත්වෙලා. රෝහල් උණරෝගීන්ගෙන් උතුරනවා. නමුත් අපේ රටේ පාලකයින් අගමැතිගේ සිට මැතිඇමතිවරු වෙනුවෙන් මේ රටේ ජනතා මුදල් යොදවන ආකාරයේ නම් කිසිම අඩුවක් නැහැ. අගමැතිට ගන්න එක වාහනයකට ලක්ෂ තුන්දාස් පන්සීයයි. හෙළිකොප්ටරයක් ගන්නවා වගේයි. හැබැයි මේ අය කාර්වල යන්නේ නැහැ. වැඩිපුරම යන්නේ හෙළිකොප්ටර්වල. මොකට  මේ තරම් වියදම් කරලා වාහන ගන්නවාද අපි දන්නේ නැහැ. ඇමතිවරුත් එහෙමයි. සමහර ඇමතිවරුන්ගේ කාර්වලට ලක්ෂ දෙසීයයි.
හොරු අල්ලනවා කියලා බලයට ආපු මේ ආණ්ඩුව ඇවිත් දින පනහෙන් හොරකම පටන්ගත්තා. මහබැංකු බැඳුම්කර වංචාව නිසා අද අපේ රටේ ජනතාවට අලූත්බරක් එකතුවෙලා. අනෙක් අයගේ වංචා ගැන කතා කරන මේ ආණ්ඩුවේ ඇතැමුන් මේ හොරකම් ගැන කෙඳිරිල්ලක්වත් නගන්නේ නැහැ. රනිල් වික‍්‍රමසිංහ මහත්තයා අගමැති වුණේ කොහොමද? පොල් ගාලා තෙල් හින්ඳාම අතුරු ඵලයක් හැටියට තෙල්කා ලැබෙනවා වගේ වැඩක් තමයි ඒකත්. එහෙම ඇවිල්ලාවත් ජනතාවගේ විශ්වාසය දිනාගන්න බැරි වුණා. ඒ නිසා දැන් පළාත් පාලන මැතිවරණය තියන්නේ නැතිව කල්දානවා.
අපිට වගකීමක් තිබෙනවා මේ රටේ අභිමානය නැවත ගොඩනගන්න. මේ රටේ ප්‍රෞඪත්වය නැවත ගොඩනගන්න. සමහරු කියනවා ජනතා විමුක්ති පෙරමුණට බලයට එන්න බැහැ කියලා. නමුත් අපි දන්නවා දේශපාලනයේ වෙනස්කම් සිදුවන්නේ එක දෙක තුුන ආදී විදිහට අනුක‍්‍රමිකව නෙවෙයි. එහෙම වුණා නම් අද මෛතී‍්‍රපාල මහතා ජනාධිපති වෙන්නෙත් නැහැ. මහින්ද රාජපක්ෂ මහතාට ගෙදර යන්න වෙන්නෙත් නැහැ. දේශපාලන වෙනස්කම් සිදුවන්නේ පිමි වශයෙන්. ඒ පිමි ඇතිවනවිට ඊට මුහුණ දෙන්න අපි සූදානම්ද කියලා බල බලා ඉන්නෙත් නැහැ. ඒ නිසා අපි සූදානම් විය යුතුයි ඒ  ඕනම අවස්ථාවකට මුහුණ දීලා අපේ අතට ඒ කියන්නේ මේ රටේ වැඩකරන ජනතාවගේ පීඩිත ජනතාවගේ පක්ෂය අතට බලය ලබාගන්න. දැන් මේ නිමාවෙමින් තිබෙන්නේ ධනපති ක‍්‍රමයයි. මේ ඇසෙමින් තිබෙන්නේ ධනපති ක‍්‍රමයේ අවසානයේ කෙඳිරිල්ලයි. හෙට උදාවන්නේ වැඩකරන ජනතාවගේ යුගයයි. ඒ යුගය උදාකර ගැනීමට ඒ සඳහා වන අරගලයට නායකත්වය දෙන්න පෙරට එන ලෙස අපි සියලූ කම්කරුවන්ගෙන් පීඩිත ජනතාවගෙන් ඉල්ලා සිටිනවා.
ජනතා විමුක්ති පෙරමුණේ ප‍්‍රධාන ලේකම් ටිල්වින් සිල්වා මහතා අදහස් දක්වමින් මෙසේ පැවසීය.
වසර හැත්තෑවක් මේ රට ප‍්‍රධාන ධනපති පක්ෂ දෙක තනි තනිව හා එකට එක්ව පාලනය කරලා තමන්ගේ අසමත්කම පෙන්වලා අවසන්. ඔවුන් පෙන්වා දී තිබෙනවා තවදුරටත් මේ රට සංවර්ධනය කරන්න අඟලක්වත් ඉදිරියට ගෙනියන්න තමන්ට නොහැකි බව. මේ රටේ ජනතාව තුළ අලූත් දේශපාලනයක අවශ්‍යතාවයක් මතුවෙමින් තිබෙනවා. එවැනි අවශ්‍යතාවයක් සහිත ජනතාවක් තමයි අද මෙතනට එක්වී සිටින්නේ. ඒ ජනතාවට නායකත්වය දෙන්න අපි සූදානම්.
අද වැඩකරන ජනතාවගේ, සැබෑ කම්කරුවාගේ මැයි දිනය අපි මෙතන මේ විදිහට සමරද්දී තවත් රැස්වීම් කීපයක් පෙළපාලි කීපයක් රටේ තැනින් තැන තිබෙනවා. ඒවායේ ඉන්නේ බීලා නටන පිරිසක් මිසක් කම්කරු දිනය සමරන්න ආ අය නෙවෙයි. සමහරු ඇවිත් තියෙන්නේ ටි‍්‍රප් යන්න. දළදාව වඳින්න, මල්වත්ත බලන්න වගේ දේවල්වලට. නමුත් මෙතන එවැනි අරමුණු සහිතව ආපු කිසිම කෙනෙක් නෑ. මේ සියලූ දෙනාගේ අවශ්‍යතාව කම්කරුවාගේ දිනය සැමරීමයි. කම්කරුවාගේ අයිතීන් දිනාගත හැකි සමාජයක් බිහිකරගැනීම සඳහා සටන් කිරීමයි.
අද අපිට මේ ධනපති දේශපාලකයින්ගෙන් රට වගේම මැයි දිනයත් බේරගන්න සිදුවී තිබෙනවා. දැන් මේක කම්කරුවාගේ දිනය නෙවෙයි. එක එක පක්ෂවල තවත් රැුස්වීමක් බවට පත්වෙලා. මේ මැයි වේදිකාවල තියෙන්නේ කම්කරුවාගේ පාට හෝ ලකුණ නෙවෙයි. සමහරු අද මේ මැයි දිනයේ ලකුණ අත බවට පත් කරගෙන. තවත් අයගේ ලකුණ අලියා. මෛත‍්‍රීපාල සිරිසේන මහතා පක්ෂය දෙකට කඩාගෙන සමගි මැයි රැලියක් කරනවා. අපුරු සමගියක්. ජාති ආගම් භේදවලින් තොරව සියලූ ජනතාව ඒකරාශි කරගත් කම්කරු පංතිය එක මිටකට ඒකරාශි කරගැනීමට හැකියාව ඇති එකම කම්කරු දිනය නිවැරදිව සමරන එකම බලවේගය එකම දේශපාලන ව්‍යාපාරය ජනතා විමුක්ති පෙරමුණයි. අපි තනිවම නෙවෙයි මේ මැයි දිනය සමරන්නේ ජාත්‍යන්තර වාමාංශික පක්ෂවල සහයෝගයත් අද මේ වේදිකාවේ නියෝජනය වෙනවා.
ධනපති ක‍්‍රමය අද වනවිට කොයි තරම් දුරට කඩාවැටිලාද කියනවා නම් ධනපති ලෝකයේ ලොක්කා වන ඇමරිකාවත් විශාල ආර්ථික අර්බුදයක ගිලිලයි ඉන්නේ. ඔවුන්  ඕක සමනය කර ගන්න හදන්නේ වෙනත් රටවලට බලපෑම් කරලයි. උතුරු කොරියාවට, කියුබාවට බලපෑම් කරන්නේ මේ නිසයි. ඇමරිකාව වගේ අධිරාජ්‍යවාදී රටවල් ආර්ථික වශයෙන් කඩා වැටිලා තිබියදී අපේ ධනපති රටවල් කඩාවැටීම ගැන අහන්නත් දෙයක්ද? ඒ නිසා දැන් කම්කරු ව්‍යාපාරයට හොඳ අවස්ථාවක් ලැබිලා තිබෙනවා මේ ක‍්‍රමය පෙරළා දමන්න. ඒ සඳහා ලෝක කම්කරු ව්‍යාපාරය සංවිධානය කළ යුතුව තිබෙනවා. අපි මේ උත්සාහ කරන්නේ එහි අපේ කොටස ඉටු කරන්නයි.
මීතොටමුල්ල කුණු කන්ද කඩාවැටුණ වෙලාවේ දැනුනේ ඒ කුණුගොඬේ ගඳ නෙවෙයි, මේ ධනපති පාලනය කුණුවී හමන ගඳ. කසළ ප‍්‍රතිචකී‍්‍රකරණය කරන්න හැකි වුණත් මේ ධනපති ක‍්‍රමය ප‍්‍රතිචකී‍්‍රකරණය කරන්න බැහැ. දැන් අපිට තිබෙන්නේ මේ ධනපති කසළ කන්ද වළදමා ඒ මත සමාජවාදය රෝපණය කිරීමයි. ධනපති පාලකයන් දුර්වල වෙන්න වෙන්න ඔවුන් තමන්ට එරෙහි සියලූ බලවේග වෙත මර්දනය කැඳවනවා. ඒ නිසා මර්දනය ගෙන එන ආණ්ඩුවකින් පෙන්වන්නේ ඔවුන්ගේ ශක්තිය නෙවෙයි, දුර්වල කමයි.
මේ ආණ්ඩුවත් ඒ වගේ දුර්වලයි. ප‍්‍රධාන දේශපාලන පක්ෂ දෙකක් එකතුවෙලා ආණ්ඩුවක් හදලා කිව්වා මේක තමයි ශක්තිමත්ම ආණ්ඩුව කියලා. දැන් මොකදවෙලා තියෙන්නේ? ආණ්ඩුව පැරලයිස් වෙලා. වම් අත කරන දේ දකුණු අත දන්නේ නැහැ. අත්දෙකම කරන දේ මොළය දන්නේ නැහැ. මොළයට  ඕන දේ අත පය කරන්නේ නැහැ. හරියට අගමැති කරන දේ ජනාධිපති දන්නේ නෑ. ජනාධිපති කරන දේ අගමැති දන්නේ නැහැ, මේ දෙන්නාම කරන දේ කැබිනට්ටුව දන්නේ නෑ වගේ තමයි.
ඛලන් හිටපු කට්ටියත් එහෙම තමයි. තව අවුරුදු දෙකක් තියෙද්දී අපි එපා කියද්දී වසර දෙකකට පෙර මැතිවරණය තිබ්බා. අපි කිව්වා මේක කරන්න එපා, කළොත් අපි ඔබ ගෙදර යවනවා කියලා. ඒ වගේම එයා ගෙදර ගියා. දැන් ආයෙම ඇවිත් අද හෙට ආණ්ඩු පෙරළනවා කියලා කියනවා. මේ අයට තමන්ගේ පාක්ෂිකයන් තියාගන්න පුළුවන් වෙන්නේ බලය අද හෙටම ගන්න පුළුවන් කියලා පෙන්නුවොත් විතරයි. ඒ නිසා හෙට ආණ්ඩුව පෙරළනවා. අනිද්දා පෙරළනවා. තව මාස දෙකකින් පෙරළනවා වගේ කතා කිව්වා. තවම ඒ කිසිම දෙයක් වුණේ නැහැ. ජනතාව වෙනුවෙන් පෝරක හතක යන්න ලෑස්තියි කියපු උපවාස වංශ මාස තුනක් රිමාන්ඞ් කළාම අඬන්න ගත්තා. වාහන අවභාවිතා කර මේ විදිහට අත්අඩංගුවට පත් වූ මේ අය එළියට එන්න තමන්ගේ දුවවත් අවභාවිතා කළා.
අපිට අහිමිවන්න කිසිවක් නෑ. ධනපති පංතිය අපිට කිසිවක් ඉතිරි කරලා නැහැ. ඒත් අපිට දිනාගන්න ලෝකයක් තිබෙනවා. අපි සටන් කළ යුත්තේ ඒ වෙනුවෙනුයි. ඒ වෙනුවෙන් පෙරට එන්න. සටන් කරන්න. අපි සූදානම් ඒ සටන්වලට නායකත්වය දීලා මේ රටේ වැඩකරන ජනතාව වෙනුවෙන් ඔවුන්ගේ අයිතීන් දිනාගත හැකි ලෝකයක් නිර්මාණය කිරීමේ වගකීම යුතුකම ඉටුකරන්න.
ජාතික වෘත්තීය සමිති මධ්‍යස්ථානයේ සභාපති, ජනතා විමුක්ති පෙරමුණේ දේශපාලන මණ්ඩල සභික කේ. ඞී. ලාල්කාන්ත මහතා
අපි මේ සමරන්නේ එකසිය විසිහත්වැනි ජාත්‍යන්තර කම්කරු දිනයයි. අපි අද ජනතා විමුක්ති පෙරමුණ හැටියට මෙතන මැයි දින රැලිය පවත්වද්දී කැම්බල් පිටියේ කොළපාට රැස්වීමක් පැවැත්වෙනවා. ඒක මැයි රැලියක් නෙවෙයි, එක්සත් ජාතික පක්ෂයේ රැස්වීමක් විතරයි. වැඩකරන ජනතාවගේ පාට රතු පාට. කම්කරු දිනය සමරන පාට රතු පාට. වැඩකරන ජනතාවගේ ලකුණ දැකැත්තයි මිටියයි. ඒ නිසා ඒ පාට හා ලකුණු හැර වෙනත් විවිධ ලකුණුවලින් විවිධ පාටවලින් අද දවසේ පැවැත්වෙන රැස්වීම් කිසිවක් මැයි දින රැලි නෙවෙයි. පක්ෂ රැස්වීම් විතරයි. අපි මෙතන අපේ පක්ෂයේ ලකුණ ප‍්‍රදර්ශනය කර නැහැ. ඒ නිසා වැඩකරන ජනතාව නියෝජනය කරන සැබෑ මැයි රැලිය අද පැවැත්වෙන්නේ මේ බී. ආර්. සී. පිටියේයි.
අද අපේ වෘත්තීය සමිති මේ ආණ්ඩුවේ ජනතා විරෝධී ක‍්‍රියාවලට එරෙහිව සටනට බැහැලා තිබෙනවා. පහුගිය දවසක තෙල් සංස්ථාවේ සේවකයින් සාර්ථක වැඩවර්ජනයක් දියත් කළා. එක තෙල් බිංදුවක් තෙල් සංස්ථාවෙන් පිටට ගියේ නැහැ. ඔවුන් අරගල කළේ තමන්ගේ වෘත්තීය අයිතියක් වෙනුවෙන් නෙවෙයි. මේ රටේ සම්පතක් වූ ත‍්‍රිකුණාමල තෙල් ටැංකි රැුකගන්නයි. ආණ්ඩුව මේසටන හමුවේ දණගැහුවා. සටන ජයගත්තා. දැන් ආණ්ඩුවේ ලොක්කෝ වෙව්ලලා ඉන්නේ. ඒ නිසා සටන් මර්දනය කරන්න ක‍්‍රම හොයනවා. සරත් ෆොන්සේකාට ති‍්‍රවිධ හමුදාවේ වගකීම ගන්න කියලා කිව්වේ නිකම් නෙවෙයි. ඒක විහිලූවක් කියලා සමහර ඇමැතිවරු කිව්වා. ඒත් මේක විහිලූවක් නෙවෙයි, මුට්ටිය දාලා බැලීමක්. සමාජ කථිකාවක් විරෝධයක් ඇති නොවුණා නම් හිමීට මේ වඬේ කරනවා. දැන් ආණ්ඩුවට මේ තියන මර්දන නීති, අණපතත් මදිවෙලා.
අපි ආණ්ඩුවට එක දෙයක් මතක් කළ යුතුයි. ලෝක ඉතිහාසයේ කොතැනකදීවත් අපිට සමාජ අරගල මර්දනය කරලා ජයගත් රාජ්‍යයන් හමුවන්නේ නැහැ. රතුපස්වල වතුර ඉල්ලපු ජනතාවට වෙඩිතිබ්බා. ඊපීඑෆ් අරමුදල රැකගන්න සටන් කරපු කම්කරුවන්ට වෙඩි තියලා රොෂේන් චානක ඝාතනය කළා. හලාවත ධීවර සටන්වලට වෙඩිතියලා ධීවරයෙක් ඝාතනය කළා. එහෙම කරලා මහින්ද රාජපක්ෂලා, ගෝඨාභය රාජපක්ෂලා දිනුවද? නෑ. ඒගොල්ලෝ පරාදයි. සටන් මර්දනය කරලා වීරයින් වෙන්න කාටවත් බැහැ. ඒ නිසා අපි සරත් ෆොන්සේකාට කියනවා මහත්තයෝ පුළුවන් නම් ඔයාගේ වගකීම් භාර අරන් එන්න සටන් මර්දනය කරන්න. එහෙම ආවොත් ඔයාට වෙනදේ ඔයාවත් දන්නේ නැතිවෙයි. ලෝකයේ තිබෙන විශාලතම හමුදාව තමයි කම්කරු හමුදාව. ඒකට නායකත්වය දෙන්නේ අපි. පුළුවන්නම් මේ හමුදාව පරාජය කරලා බලන්න.
ඉදිරියේදී තවත් සටන් කීපයක් සූදානමින් තිබෙනවා. සයිටම්වලට එරෙහි සටන තවමත් අවසන් නැහැ. ඒ වගේම මේ රටේ සම්පත් කුණුකොල්ලයට විකිණීමට එරෙහි සටන් තව ඉදිරියට එන්න තිබෙනවා. සයිටම් ප‍්‍රශ්නය විසඳන්න ආණ්ඩුව අවංක උත්සාහයක් ගන්නා බවක් පේන්නේ නැහැ. ඒ නිසා මැයි 3-0-5 කාලය අතරතුර දැවැන්ත වැඩවර්ජනයක් කැඳවන්න සූදානම් කර තිබෙනවා. වැඩකරන ජනතාවට ජයග‍්‍රහණය හිමිකරදෙන සමාජයක් ගොඩනැගීමෙන් මෙහා මේ සටන් අවසන් වන්නේ නැහැ.
ජනතා විමුක්ති පෙරමුණේ මධ්‍යම කාරක සභික රාමලිංගම් චන්ද්‍රසේකරන් මහතා දෙමළ භාෂාවෙන් රැුලිය අමතනු ලැබිණ. කියුබානු කොමියුනිස්ට් පක්ෂයේ මධ්‍යම කාරක සභික අබේලාර්ඩෝ රපායල්, ගී‍්‍රසියේ කොමියුනිස්ට් පක්ෂයේ මධ්‍යම කාරක සභික යුරෝපා පාර්ලිමේන්තු මන්ත‍්‍රී කොන්ස්තන්තිනෝ පපාදකිස්,  ඕල් ඉන්දියා ෆෝවර්ඞ් පක්ෂයේ මධ්‍යම කාරක සභික වී. රාම් මොහාන්,  ඕල් ඉන්දියා ෆෝවර්ඞ් බ්ලොක් පක්ෂයේ මධ්‍යම කාරක සභාවේ ලේකම් ජී. දේවරාජන්, මහා බි‍්‍රතාන්‍යයේ මාක්ස් ලෙනින්වාදී කොමියුනිස්ට් පක්ෂයේ මධ්‍යම කාරක සභික සාම්මි ඊබ‍්‍රහිම් ඇතුළු ජාත්‍යන්තර වාමාංශික පක්ෂවල නියෝජිතයන් හත් දෙනෙක් මෙහිදී මැයි දින සුබපැතුම් එක් කළහ.
ජනතා විමුක්ති පෙරමුණේ ප‍්‍රචාරක ලේකම් පාර්ලිමේන්තු මන්ත‍්‍රී විජිත හේරත්, දේශපාලන මණ්ඩල සභික සුනිල් හඳුන්නෙත්ති, බිමල් රත්නායක, මධ්‍යම කාරක සභික සමාජවාදී කාන්තා සංගමයේ ජාතික සංවිධායිකා සමන්මලී ගුණසිංහ සමාජවාදී තරුණ සංගමයේ ජාතික සංවිධායක එරන්ද ගුණසේකර ඇතුළු ජනතා විමුක්ති පෙරමුණේ නායක නායිකාවන් රැසක් මෙම රැලියේ වේදිකාවේ අසුන්ගෙන සිටි අතර පක්ෂ සාමාජිකයන්ගෙන් බීආර්සී සිටිය අතුරු සිදුරු නැතිව වැසීගොස් තිබිණ. එසේම එම පිටිය ඉදිරිපිට හයිලෙවල් මාර්ගයේද විශාල පිරිසක් රැඳී සිටියහ.
මේ මැයි දිනෙන් පසු ආණ්ඩුව ඉවරයි.
වත්මන් ආණ්ඩුව රටේ ස්වෛරීත්වය, ඒකීය බව විදේශීය බලවේගවලට හා බෙදුම්වාදීන්ට බන්දේසියක තබා පුදමින් සිටින බව හිටපු ජනාධිපති මහින්ද රාජපක්ෂ මහතා පෙරේදා (1) සඳහන් කළේය.
එබැවින් මෙම මැයි දිනය වෙන්දේසිකාර, කොන්ත‍්‍රාත්කාර ආණ්ඩුවේ අවසානය සනිටුහන් කරන බවද හිටපු ජනාධිපතිවරයා කීය.
ඒකාබද්ධ විපක්ෂය විසින් කොළඹ ගාලූමෝදර පිටියේදී පෙරේදා (1) පැවත්වූ මැයි රැලියේදී හිටපු ජනාධිපතිවරයා මේ බව සඳහන් කළේය.
එහිදී හිටපු ජනාධිපති මහින්ද රාජපක්ෂ මහතා මෙසේද පැවසීය.
වෙන්දේසිකාර, කොන්ත‍්‍රාත්කාර ආණ්ඩුවේ අවසානය සනිටුහන් කරන මැයි දිනය අදයි. වරාය නගරය, නෙළුම් කුලූන අපි ඇති කළ සාමයේ ප‍්‍රතිඵලයයි. අපි මේ ජාතියට, අනාගත පරපුරට තිළිණ කළ දේවල්. මගෙන් පළිගන්න  ඕන නිසා ආණ්ඩුව මේ දේවල් නතර කළා.
මේ ආණ්ඩුව හැමදාම ණය බරගැන කතා කරනවා. වරායක් ඇතුළු හැමදේම විකුණනවා. ආණ්ඩුව අපිට අභියෝගයක් කළා ගෝල්ෆේස් පිටිය පුරවන්න කියලා. ඒ අභියෝගය භාරගෙන ඔන්න අපි පිට්ටනිය පුරවල පෙන්නුවා. ඒ වගේ අපි කරන අභියෝගයත් ආණ්ඩුව භාරගන්න  ඕන. පුළුවන්නම් පළාත් පාලන මැතිවරණය පවත්වන්න කියලා අපි ආණ්ඩුවට අභියෝග කරනවා. ආණ්ඩුව ඒ අභියෝගයත් භාරගන්න  ඕන. මැතිවරණ ගැන කතාකරන කොට මේ ආණ්ඩුවේ කකුල් ගැහෙනවා. ඡන්ද තියන්නේ නැත්නම් විමල් කිව්ව වැඬේට අපි බහිනවා.
අපි නම් මීට වඩා අභියෝග භාරගෙන තියෙනවා. විමල් වීරවංශ, මහින්දානන්ද, ජොන්ස්ටන්, නාමල්, ගම්මන්පිල වගේ අපේ අය අත්අඩංගුවට අරගෙන අපිව බයකරන්න හදනවා. පළාත් පාලන මැතිවරණය කල් දමනවා. ශ්‍රී.ල.නි.පයේ පතාක යෝධයන් ආසන සංවිධායකකම්වලින් පන්නනවා. මේක හැකියාව වෙනුවට නොහැකියාව රජකරන යුගයක්.
පසුගිය මහ මැතිවරණයෙන් මම පැරදුන එක වෙනම දෙයක්. එ.ජා.ප.ය එක්ක යන්න ජනතාව ඒ මැතිවරණයේදී අපිට ඡුන්දය දුන්නේ නැහැ. පැරදුණ මිනිස්සු කැබිනට් එකට දාගෙන ආණ්ඩු කරනවා.
අපි ගත්ත ණය නිසා නොවෙයි ආණ්ඩුව අමාරුවේ වැටුනේ. ආණ්ඩුව ගත් ණය නිසා තමයි අද ආණ්ඩුව අමාරුවේ වැටිලා ඉන්නේ. මේ රටේ ජනතාවට ලොකුම ද්‍රෝහීකම කළේ කවුද? පක්‍ෂයේ ලේකම්වරුන් අයින් කළා. අඩුම තරමින් විපක්‍ෂනායක කමවත් අපිට නැහැ. ඒක දුන්නේත් පාර්ලිමේන්තුවේ මන්ත‍්‍රීවරු 16ක් ඉන්න කණ්ඩායමකටයි. ප‍්‍රධාන සංවිධායකකම දුන්නේ මන්ත‍්‍රීවරුන් 6ක් ඉන්න කණ්ඩායමකටයි.
මේ ආණ්ඩුව වගේ ජාතික සම්පත් වෙන කිසිම කෙනෙක් විකුණුවේ නැහැ. අපි ජාතියට දායාද කළ හම්බන්තොට වරයා ඇතුළු ත‍්‍රිකුණාමල වරාය තෙල් ටැංකි, මාදුරු ඔය තවත් බොහෝ ස්ථාන මොවුන් විකුණන්න සූදානම් වෙනවා. ත‍්‍රිකුණාමල තෙල් ටැංකි ඉතාම වැදගත්. මේවා පාවා දෙන්න හවුල් වෙන එකටද සංහිඳියාව කියන්නේ.
වැඩබිම විනාශ කරලා. ගොවිබිම පාළු කරලා. මව්බිම විකුණලා. වරාය අධිකාරිය, තෙල් සංස්ථාව විකුණලා. සඟ, වෙද, ගුරු, ගොවි, කම්කරුවන්, රණවිරුවන්, ශිෂ්‍යයන්, ව්‍යාපාරිකයන්, ජනමාධ්‍ය මේ ඔක්කෝම ආණ්ඩුවෙන් බැට කනවා. මම වෙඩිනොවදින කාර් ගෙන්නුවේ ත‍්‍රස්තවාදී තර්ජන තිබුණ නිසයි. නමුත් රණවිරුවන්ට පහරදීම ඇතුළු මේ කරන දේවල්වලට ආණ්ඩුවට ගෙන්වන්න සිද්ධ වෙන්නේ හෙණ නොවදින කාර්.
එදා එපා කියද්දිත් මම උතුරු පළාත් සභා මැතිවරණය පැවැත්වූවා. බලය ගත්තේ ද්‍රවිඩ සන්ධානයයි. අපි කරපු දේවල්වලින් එක දශමයක්වත් මේ ආණ්ඩුව උතුරට කරලා නැහැ. අපේ ආණ්ඩුව උතුරට දුම්රියක් දුන්න එක ගැනත් දැන් ප‍්‍රශ්න කරනවා.
උතුරට ප‍්‍රජාතන්ත‍්‍රවාදය දුන්නේ අපි. ඒදේ කරන්න පුළුවන් වුණේ එක්සත් ජාතික පක්ෂයට නොවෙයි අපිටයි. ආණ්ඩුව හත්වැනිදාට සම්මත කරගන්න සුදානම් වන පනත සම්මත වුණොත් දෙයියන්ගේම පිහිටයි. ඒ නිසා මේ පනත ගේන්න නොදී නතර කරන්න  ඕන. අපි රට නිදහස් කරගත්ත නිසයි පිනුම් ගහන්නේ කියලා මෙයාල තේරුම් ගන්න  ඕන. ඒක අමතක කරන්න එපා.
අවුරුදු පහකට බලය අරගෙන අනාගත පරම්පරාවේ අයිතිය අහිමි කරන්න ආණ්ඩුවට ඉඩ දෙන්න බැහැ. එට්කා ගිවිසුම අත්සන් කළාම දැනට තිබෙන රැකියා විතරක් නොවෙයි අනාගතයේ රැකියා ටිකත් නැති වෙනවා. ආණ්ඩුවේ නායකයන් විදේශ ගතවන හැම මොහොතකම ජනතාවට බයක් දැනෙනවා. මොනදේ විකුණයිද දන්නේ නැහැ කියලා.
එක්සත් ජාතික පක්ෂය සමග ගමනක් නැති නිසයි බණ්ඩාරනායක මහත්තයා එළියට බැහැලා ශ්‍රී.ල.නි.පය හැදුවේ. අද ශ්‍රී.ල.නි.පය හතරගාතෙන්ම වැටිලා ඉවරයි. මේවා කරන්නේ කාගේ වුවමනාවටද? රත්වත්තෙලා, ජනකලා ඉවත් කරන්නේ වෙන කාගෙවත් නෙමෙයි සිරිකොතේ වුවමනාවටයි. රට බෙදන ව්‍යවස්ථාව ගේන දවසට ඒකට විරුද්ධව ජනතාව පාරට බහිනවා.
ජාතිවාදීන් සතුටුකරන මේ ආණ්ඩුවට විරුද්ධව පාඩම් උගන්වන්න  ඕන. මේක කුණු ටිකවත් කළමනාකරණය කරගන්න බැරි ආණ්ඩුවක්.
කුණු කන්දක් කඩාගෙන වැටිලා මිනිස්සු මැරුණ එකම රට ලංකාවයි. අපි ත‍්‍රිවිධ හමුදාව යොදාගත්තේ රට රකින්නයි. ලෝකයේ දරුණුම ත‍්‍රස්තවාදය පරාජය කරන්නයි. ඒත් මේ ආණ්ඩුව වැඩ කරන ජනතාව මර්දනය කරන්න ත‍්‍රිවිධ හමුදාවම යොදාගන්න සුදානම් වෙනවා.
අපේ ආණ්ඩුව පෙරළන්නනම් ඇමරිකාව සල්ලි දුන්නා. දැන් කිසිම රටක් මේ ආණ්ඩුවට සල්ලි දෙන්නේ නැහැ. සෞඛ්‍යය, අධ්‍යාපනය ආරක්ෂා කරගන්න ආණ්ඩුවට අවශ්‍ය නැහැ. ඒ අවශ්‍යතාව තියෙන්නේ අපිටයි. දේශීය ව්‍යාපාරිකයන් සුරකින්න බැංකු ක‍්‍රමයක් අපිට  ඕන. විදේශීය ව්‍යාපාරිකයන්ට දෙන පහසුකම් දේශීය ව්‍යාපාරිකයන්ට දෙන්න  ඕන. ඔවුන් ඒ වෙනුවෙන් හඬක් නගනවා. මේ රටට නවීන ආර්ථිකයක් අවශ්‍යයි.
අනාගත පරපුර වෙනුවෙන් අභිමානවත් රටක් ගොඩනැගිය යුතුයි. අප රට ඒ දිශාවට ගෙනගියා. එය කරන්න අපිට ශක්තිය තිබෙනවා. අපි ඒ දේවල් කරලා පෙන්වලා තිබෙනවා. මේ ආණ්ඩුව මැතිවරණ අයිතිය උදුරාගෙන. මේවාට විරුද්ධව ජනතාව ඉදිරියට එන්න  ඕන. මෙය කම්කරු අයිතිවාසිකම් ගැන කතා කරන මැයි රැලියක් පමණක් නොවෙයි. රටට වැඩ කරන, ජාතික සම්පත් සුරකින ආණ්ඩුවක් ගොඩ නැඟීමට සියලූම දෙනා ජාතිබේදයෙන් තොරව පෙරට පැමිණිය යුතු යැයිද පැවසීය.
ඒකාබද්ධ විපක්ෂයේ නායක පාර්ලිමේන්තු මන්ත‍්‍රී දිනේෂ් ගුණවර්ධන මහතා මෙසේ පැවසීය,
ප‍්‍රතිගාමීන්ගේ තර්ජනය ඉදිරියේ නොසැලී මහින්ද රාජපක්ෂ මහතා දැවැන්ත මැයි රැලියක් කැඳවූවා. මෙය අලූත් ආණ්ඩුවක් ගොඩනැගීමට අධිෂ්ඨානයෙන් කැපවෙන රැලියක්.
මහබැංකුව කොල්ලකෑ, වරායන් විකුණා දැමූ ආණ්ඩුවක් තවදුරටත් තියාගත හැකිද? රටක් තමන්ගේ රටේ වත්කම් වැඩි දියුණු කොට ජනතාවගේ දියුණුවට ආයෝජනය කළ යුතුයි.
සියයට 8.6 සංවර්ධන වේගයක් තිබූ රටක් සියයට 4.2 කින් සංවර්ධන වේගය අඩුවෙලා. මේ ආණ්ඩුව ගැන ඒකෙන්ම තක්සේරු කර ගත හැකියි. මේ ආණ්ඩුව පේදුරුතුඩුවේ සිට දෙවුන්දරතුඩුව දක්වා මැතිවරණ කල් දමලා. රට අරාජික වෙලා. නාඩගංකාරයන්ගේ ආණ්ඩුවක් බිහිවෙලා.
ජනතාව වෙනුවෙන් ඒකාබද්ධ විපක්ෂය ඉදිරියටත් පියවර ගන්නවා. මහින්ද රාජපක්ෂ මහතාගේ නායකත්වයෙන් අපේම ආණ්ඩුවක් ගොඩ නැගීමට කැපවෙමු යැයි පැවසීය.
ශ්‍රී ලංකා පොදුජන පෙරමුණේ සභාපති මහාචාර්ය ජී.එල්. පීරිස් මහතා මෙසේ පැවසීය,
මහබැංකු වංචාවෙන් රුපියල් මිලියන පහළොස් දහසක පාඩුවක් සිදු වුණා. ජාතික සම්පත් කුණු කොල්ලයට විකුණනවා. එවිට අප රටේ ජනතාවගේ රැකියා ආරක්ෂාවන්නේ නැහැ. දේශපාලන නායකත්වය විසින් රණවිරුවන් විදේශයන්ට පාවාදෙනවා. ශ්‍රී.ල.නි.පයේ ප‍්‍රබල ආසන සංවිධායකයන් ඉවත් කරනවා. ඒකාබද්ධ විපක්‍ෂයට පාර්ලිමේන්තුවේ අයිතීන් දෙන්නේ නැහැ. ප‍්‍රජාතන්ත‍්‍රවාදී කිසිම රටක් මැතිවරණ කල් දමන්නේ නැහැ. මෙම රජය වසර දෙකක් තිස්සේ මැතිවරණ කල් දමනවා. මැතිවරණයක් පැවැත්වුවහොත් අපිට ලැබෙන ප‍්‍රතිපලය ගැන අබමල් රේණුවකවත් අවිශ්වාසයක් නැහැ. මේ සියලූම ජනතාව ඉල්ලා සිටින්නේ මහින්ද රාජපක්ෂ මහතාගේ නායකත්වයකින් යුතු ආණ්ඩුවක් යැයි පැවසීය.
ජාතික නිදහස් පෙරමුණේ නායක පාර්ලිමේන්තු මන්ත‍්‍රී විමල් වීරවංශ මහතා මෙසේ පැවසීය,
ගාලූ මුවදොර පිටියට රැස්වූ ජනතාව අත තිබෙන්නේ රටේ ඒකීයභාවය සහතික කරන ජාතික ධජයයි. අද ආණ්ඩුව බෙදුම්වාදී ව්‍යවස්ථාව හදාගෙන යනවා.
රණවිරුවන් ලේ හලා රැකගත් මව්බිම ව්‍යවස්ථාවෙන් බෙදන්න හදනවා. රට බෙදන ව්‍යවස්ථාව ගේන්න හැදුවොත් ලක්ෂ සංඛ්‍යාත ජනතාවක් ජනපති, අගමැති මන්දිර වටකරාවි. ගාලූ මුවදොර පිටියෙන් පෙන්නුම් කරන රටේ ජනතා බලය දැකලා පැත්ත මාරුකරන්න කියලා ආණ්ඩුවට රිංගාගෙන ඉන්න ශ්‍රී.ල.නි.ප. මන්ත‍්‍රීවරුන්ට අපි කියනවා.
රටේ සංස්කෘතිය විනාශ කරලා අප රට ඉන්දියානුවන්ගෙන් පුරවන්න ආණ්ඩුව සූදානම් වෙනවා. මෝදි ලංකාවට එන්නේ තොරන් බලන්න නෙමෙයි අප රටට එරෙහි ගිවිසුම් ටික හදා ගන්නයි. මේවාට විරුද්ධව මුළුරටම කළුකොඩිවලින් පුරවන්න  ඕන.
අවුරුදු දෙකකට පෙර ජනතාව විශාල රැවටීමකට හසුවුණා. රටට වෙච්ච සුගතියක් නැහැ. මේ රට එදා ඉඳලා ආපස්සට ගියා. ජනතාව මත බදු බර වැඩිවුණා. පීඩනය වැඩිවුණා. මැතිවරණය දෙන්නේ තැත්නම් මැතිවරණ ගන්න  ඕන. ඒකට තියෙන්නේ මුළු කොළඹම වටකරලා මැතිවරණයක් ඉල්ලා සිටීමයි.
යුධ හමුදා බුදධි අංශ නායකයන් අද ඉන්නේ හිරගෙවල්වල. ඒ අඹුදරුවන් අඬනවා. සිරිසේන-වික‍්‍රමසිංහ රට වෙනුවෙන් සේවයක් කළ මිනිස්සුන්ට දෙන තෑගි තමයි ඒ. ඒත් ජාතියේ හිසමතට ගුවන් ප‍්‍රහාර එල්ල කළ එල්.ටී.ටී.ඊ. ගුවන් බළකායේ නිලධාරීන්ට ඇප දෙනවා. මේවා වෙනකොට ස්වභාවධර්මය කම්පාවෙන එක අහන්නත් දෙයක්ද?
අවුරුදු දහයක් මේ රට නියම මාර්ගයක ආවා. අද මුළු රටම කුණුවලින් පිරිලා. මහින්ද මහත්තයා රටට, ජාතියට විනයක් ගෙනාවා. ඒවා ඔක්කොම කාබාසිනියා කළා. දැන් රටේ විනය හදන්න හදනවා.
2020 වනතුරු හිටියොත් අපිට රටක් නැති වෙනවා. එයට කලින් ප‍්‍රහාරය එල්ල කළ යුතුයි. ඒකට තිබෙන එකම මඟ මේ ජනතා බලයයි. බැඳුම්කර හොරු පත්තර ගහනවා. රූපවාහිනී නාළිකා මිලදීගෙන ඉවරයි. ඒ නිසා බැඳුම්කර හොරුන්ගේ ජනමාධ්‍ය පරීශීලනය කරන්න එපා කියලා අපි ඉල්ලනවා.
මේ රට ඉන්දීය කොළණියක් කරන්න දෙන්න බැහැ. එට්කා ගිවිසුම් අත්සන් කරන්න දෙන්න බැහැ. බෙදුම්වාදී ව්‍යවස්ථා ගේන්න දෙන්න බැහැ. ඒවාට විරුද්ධ ප‍්‍රහාර එල්ල කරන්න  ඕන. අපිට මහින්ද මහත්තයාගෙන් දිනය හා වෙලාව විතරයි  ඕන. මේ ජනතාව මුළු කොළඹම වටලන්න ලෑස්තියි. 2020ට පෙර මේ ආණ්ඩුව ගෙදර යවන ජනතා බලය පෙන්වන්න අපි සූදානම් යැයි පැවසීය.
ප‍්‍රජාතන්ත‍්‍රවාදී වාමාංශික පෙරමුණේ ප‍්‍රධාන ලේකම් පාර්ලිමේන්තු මන්ත‍්‍රී වාසුදේව නානායක්කාර මහතා මෙසේ පැවසීය,
ආණ්ඩුව අපිට අභියෝගයක් දුන්නා, ගෝල්ෆේස් පිටිය පුරවන්න. අපි අභියෝගය භාරගත්තා. පහුගිය මැයි දින දෙකක් තිස්සේ අපි ආණ්ඩුව පසු බැස්සුවා. සරසවි සිසුන්, වෘත්තීයවේදීන්, ජනතාව ගෙනගිය අරගලවලින් ආණ්ඩුව පසුබස්සවලා තිබෙනවා. ගෝල්ෆේස් පිටියෙන් පෙනෙන්නේ රනිල් වික‍්‍රමසිංහ මහතාගේ පරාජයයි. පුළුවන්නම් මැතිවරණය තියන්න. මාස තුනක් ඇතුළත මැතිවරණ පැවැත්වූයේ නැත්නම් දැවැන්ත අරගලයකට යනවා යැයි පැවසීය.
පිවිතුරු හෙළ උරුමයේ ප‍්‍රධාන ලේකම් පාර්ලිමේන්තු මන්ත‍්‍රී උදය ගම්මන්පිල මහතා මෙසේ පැවසීය,
ඒකාබද්ධ විපක්‍ෂය මැයි රැලිය පවත්වන්න ගෝල්ෆේස් පිටිය තෝරාගත්තේ ජනතාව ගැන අපිට තිබුණ විශ්වාසය නිසයි. අපි මේ පිට්ටනිය මදි සෙනග බලන්න  ඕන නම් ගෝල්ෆේස් එන්න කියලා අපි ආණ්ඩුවට කියනවා.
ලංකා ඉතිහාසයේ ලොකුම මැයි රැලි පවත්වන්න  ඕන නම් ආණ්ඩුව මොකට හුණ්ඩු වැනි පිට්ටනි වෙන්කරගත්තේ. වැඩකරන ජනතාවගේ මුදල් කොල්ල කන, රණවිරුවන්ට පහරදුන් මේ ආණ්ඩුවට මැයි දිනය සමරන්න අයිතියක් නැහැ. දැන් ෆොන්සේකා අයිති අතීතයටයි. සුදුකොඩි කතා කියාපු රණවිරුවන්ට පහරදෙද්දී කටපියාගෙන හිටපු ෆොන්සේකාගේ අණ පිළිපදින්න හමුදාව සූදානම් නැහැ. මේ රට කෑල්ලෙන් කෑල්ල කඩල නොරටුන්ට විකුණන්න ආණ්ඩුව සූදානම් වෙනවා. අගමැතිතුමා ගිය සතියේ ඉන්දියාවේදී අත්සන් කළ ගිවිසුම අනුව ත‍්‍රිකුණාමල වරාය ඉන්දියාවට දෙනවා. උතුර ඉන්දියාවට, නැගෙනහිර චීනයට, බස්නාහිර ඇමරිකාවට දුන්නම අනාගත පරපුරට රටක් කොයින්ද?
වසර පහක් මේ ආණ්ඩුව තිබුණොත් අපිට රටක් නැති වෙනවා. මේ ජනතාව පාරට බැස්සොත් මැතිවරණයක් පැවැත්වීම හැර වෙනත් විකල්පයක් මෙම ආණ්ඩුවට නැතැයි පැවසීය. 
පාර්ලිමේන්තු මන්ත‍්‍රී ගාමිණී ලොකුගේ මහතා,
ගෝල්ෆේස් පිටියට රැස්වූ ඔබ ජනාධිපතිවරයාගේ හා අගමැතිවරයාගේ අභියෝග පරාජයට පත්කර තිබෙනවා. කැම්බල්පිටිය, ගැටඹේ ක‍්‍රීඩාංගණය, බී.ආර්.සී. පිටිය ඒ සියල්ලටම වඩා වැඩි ජනතාවක් ගෝල්ෆේස් පිටියට ඇවිත් ඉන්නවා. අපි මහින්ද රාජපක්ෂ එක්ක හිටගත්තොත් මේ රට විකුණන එක නවතාගන්න පුළුවන්යැයි පැවසීය.
පාර්ලිමේන්තු මන්ත‍්‍රිනී පවිත‍්‍රා වන්නිආරච්චි මහත්මිය මෙසේ පැවසීය.
ගෝල්ෆේස් පිටියේ පැවැත්වෙන මේ මැයි රැලිය ඓතිහාසික එකක්. 2015 ජනවාරි 8 වැනිදා දේශපාලන වෙනස සිදුනොවුනා නම් ආර්ථිකය ශක්තිමත් කරන වරාය නගරය ඉදිකර අවසන්. කොළඹ පමණක් නෙමෙයි මුළු රටේම ආර්ථිකය ශක්තිමත් කරන්න මහින්ද රාජපක්ෂ රජය කටයුතු කළා. එදා අපි රට සංවර්ධනය කරනවිට වික‍්‍රමසිංහ නඩය රටට බොරු කන්දක් කිව්වා. සිරිසේන-වික‍්‍රමසිංහ මේ රටට ගෙනාපු එකම එක සංවර්ධන මර්මස්ථානයක් පෙන්වන්න.
අද රටේ ණය පොලිය ඉහළ ගිහිල්ලා. සියලූම ආර්ථික ක‍්‍රියාවලි ඇනහිටලා. ජීවත්වෙන්න බැරිව මිනිස්සු පාරට බහිනකොට හමුදාව දාලා කම්කරුවන් මර්දනය කරන්න ආණ්ඩුව සූදානම් වෙනවා. එවැනි පසුබිමක ගැටඹේ මැයි රැුලියටයි, කැම්බල් පිටියටයි රෙද්දක් ඇඳගෙන අපිට යන්න පුළුවන්ද? වික‍්‍රමසිංහගේ බටලන්දට, සූරියකන්දට බය නැතිවුණ අපි මේවාට බයවෙන්නේ නැතැයි පැවසීය.
දේශවිමුක්ති ජනතා පෙරමුණේ නියෝජ්‍ය සභාපති පුජ්‍ය ගලගම ධම්මරංසි හිමි,
හිටපු නියෝජ්‍ය අමාත්‍යවරුන් වන විනයාගමූර්ති මුරලිදරන්, රියාර් අද්මිරාල් සරත් වීරසේකර, සම සමාජ පක්ෂයේ ප‍්‍රධාන ලේකම් මහාචාර්ය තිස්ස විතාරණ, ශ්‍රී ලංකා මහජන පක්ෂයේ සභාපති වයඹ පළාත් සභා මන්ත‍්‍රී අසංක නවරත්න, බස්නාහිර පළාත් සභා මන්ත‍්‍රී ජගත් කුමාර, හිටපු පාර්ලිමේන්තු මන්ත‍්‍රී සෝමවීර චන්ද්‍රසිරි ඇතුළු වෘත්තීය සමිති නියෝජිතයන් විශාල පිරිසක් මෙහිදී අදහස් දැක්වූහ. සනත් නිශාන්ත, ජනක බණ්ඩාර තෙන්නකෝන්, වීරකුමාර දිසානායක, දිළුම් අමුණුගම, ජයන්ත සමරවීර, ජොන්ස්ටන් ප‍්‍රනාන්දු, සිසිර ජයකොඩි, ශ්‍රීයාණි විජේවික‍්‍රම, ගීතා කුමාරසිංහ, චමල් රාජපක්ෂ, පියල් නිශාන්ත, ශෙහාන් හේමසිංහ, රමේෂ් පතිරණ, කාංචන විජේසේකර, නාමල් රාජපක්ෂ, රොෂාන් රණසිංහ, බන්දුල ගුණවර්ධන, කුමාර වෙල්ගම, කෙහෙළිය රඹුක්වැල්ල, ඩලස් අලහප්පෙරුම, විදුර වික‍්‍රමනායක, කනක හේරත් ඇතුළු ඒකාබද්ධ විපක්‍ෂය නියෝජනය කරන පාර්ලිමේන්තු මන්ත‍්‍රීවරුන්, පළාත් පාලන ආයතනවල හිටපු නියෝජිතයන්, වෘත්තියවේදීන්, කලාකරුවන්, සිවිල් සංවිධාන නියෝජිතයන්, ආබාධිත රණවිරුවන් ඇතුළු විශාල පිරිසක් මෙම අවස්ථාවට සහභාගි විය.
යහපාලන රජයේ වසර දෙකක ප‍්‍රගතියෙන් ජී.එස්.පී. ප්ලස් සහනය යළි ගත්තා.
‘‘යහ පාලන ජාතික රජයේ වසර දෙකක ප‍්‍රගතිය තුළින් යළි ජී.එස්.පී. ප්ලස් සහනය හරහා ශ්‍රී ලංකාව අපනයන ආර්ථිකය සහිත රට බවට පත්කිරීමේ ගමන වහාම ආරම්භ කරන බව’’ අග‍්‍රාමාත්‍ය රනිල් වික‍්‍රමසිංහ මහතා එක්සත් ජාතික පක්ෂ මැයි රැලිය අමතා කොළඹ දී ප‍්‍රකාශ කළේය.
‘‘ආයෝජන රට තුළට ගෙන්වා රාජපක්ෂ ණය සියල්ලක්ම ජනතාවට කිසිදු බරක් නොදී ගෙවා දමන බව පැවසූ අග‍්‍රාමාත්‍ය රනිල් වික‍්‍රමසිංහ මහතා, රජයේ ඉදිරි ගමන නතර කරන්න හදන  ඕනෑම බලවේගයක් හමුවේ නිකං බලා සිටින්න එක්සත් ජාතික පෙරමුණ සූදානම් නැතැයිද’’ කීවේය.
‘‘අපටත් හොඳට සටන් පුරුදු බව රජයේ ගමනට බාධා කරන කල්ලි මතක තබාගත යුතු බවද අග‍්‍රාමාත්‍ය රනිල් වික‍්‍රමසිංහ මහතා වැඩිදුරටත් ප‍්‍රකාශ කළේය.
‘‘ජී.එස්.පී. ප්ලස් සහනය ලැබී රට පුරා කර්මාන්තශාලා ආරම්භ වෙද්දි එහි ප‍්‍රතිලාභ අනිවාර්යයෙන්ම ගමේ තරුණ තරුණියන්ට හිමිවන්නේ යැයිද’’ අග‍්‍රාමාත්‍ය රනිල් වික‍්‍රමසිංහ මහතා පෙන්වා දුන්නේය.
අග‍්‍රාමාත්‍ය රනිල් වික‍්‍රමසිංහ මහතා මේ අදහස් පළ කළේ බොරැල්ල කැම්බල් පිටියේ පැවැති එක්සත් ජාතික පක්ෂ ජාතික මැයි රැලිය අමතමිනි.
ලක්ෂ සංඛ්‍යාත ජනතාවකගේ සහභාගිත්වයෙන් පැවැති ජාතික මැයි රැලිය අමතා අග‍්‍රාමාත්‍ය රනිල් වික‍්‍රමසිංහ මහතා මෙසේද කීය.
‘‘එක්සත් ජාතික පෙරමුණේ මැයි රැලිය සඳහා පසුගිය වසරටත් වඩා අති විශාල ජන ගඟක් සහභාගි වී සිටිනවා. ඒ වගේම පක්ෂ විශාල ප‍්‍රමාණයක් අප සමග මේ මැයි දිනයේදී අත්වැල් බැඳගෙන සිටිනවා.
මෙහි පැමිණි විට සංදර්ශන රථ කිහිපයක්ම මා දුටුවා. මරදානේදී සවස 3 ට පමණ දුටු ඒ සංදර්ශන රථවලට මේ පිටියට ළඟාවීමට පැය දෙක හමාරක පමණ කාලයක් ගතවී තිබෙනවා. අපගේ රැලියට එක්රොක් වූ ජනකායේ ප‍්‍රමාණය එයින්ම අවබෝධ කරගත හැකියි. පක්ෂ ගණනාවක නායකයන් අප සමග එක්වුණා.
මේ සෙනඟ දුටු විට අප  ඕනෑම මැතිවරණයකට, අභියෝගයකට  ඕනෑම මොහොතක සූදානම් බව කිව යුතුයි. රාජපක්ෂ පාලනය පරදා වරම ගැනීමට 2015 වසරේදී අප තීරණය කළා. ඒ සඳහා අප සමග පක්ෂ ගණනාවක් අත්වැල් බැඳගත්තා.
පොදු අපේක්ෂක ලෙස ඉදිරිපත්වූ මෛත‍්‍රීපාල සිරිසේන මහතා ජයග‍්‍රහණය කරවීම සඳහා අප අත්වැල් බැඳගත්තා. ඒ අනුව අප විශාල ජයග‍්‍රහණයක් ලබාගත්තා. අනතුරුව ජනතාවගේ අනාගතය සුරක්ෂිත කරලීම සඳහා ජාතික ආණ්ඩුව පිහිටුවූවා. ඒ ජාතික ආණ්ඩුවට වසර දෙකක් ගතවී තිබෙනවා.
2016 වසරේ මැයි රැලියේදී දේශපාලන පළිගැනීම්වලට සහනදීම, රැකියා ආදියට වසරක කාලයක් දෙන ලෙස ජනතාවගෙන් ඉල්ලා සිටියා. මුලින්ම ආර්ථික ස්ථාවරත්වය ඇති කිරීමේ අවශ්‍යතාව තිබුණා. රාජපක්ෂ එදා ඡුන්දය පැවැත්වූයේ ඔහුට ආර්ථිකය ගොඩ නැගීමට නොහැකි වූ නිසයි. ඡුන්දය පවත්වා ඉන් ජයග‍්‍රහණය කර මෙරට තවත් මර්දනයක් ඇති කිරීම රාජපක්ෂ රෙජීමයේ අරමුණ වුණා.
කඩා වැටුණු ආර්ථිකය වසරක් ඇතුළත ස්ථාවර කිරීමට අපට හැකිවුණා. ඒ වැඩ කටයුත්ත කරන්න නොහැකි වේවි යයි රාජපක්ෂ කල්පනා කළා. එවිට නැවත බලයට පැමිණීම ඔවුන්ගේ සිහිනය වුණා. රාජපක්ෂ බලාපොරොත්තු වන වෙසක් පොහොය ශත වර්ෂ දෙකක් ගත වුණත් උදා නොවන බව දැන් හොඳින්ම පෙනෙන්න තිබෙනවා.
වසර ගණනාවක් විපක්ෂයේ සිට බලයට පැමිණි පසුව අපේ පාක්ෂිකයන් ක්ෂණික විසඳුම් බලාපොරොත්තු වුණා. ආර්ථික ස්ථාවරත්වය ඇති කළේ නැති නම් ඊළඟ වසර හතරේදී ඔවුන්ගේ ප‍්‍රශ්න විසඳීමට හැකියාව ලැබෙන්නේ නැහැ.
මේ වසරේදී මා ජනතාවගෙන් තවත් ඉල්ලීමක් කරනවා. දැන් සංවර්ධනය ආරම්භ කරලා. ඊට ඔබේ සහයෝගය දෙන්න. අප මුදල් උපයා ණය ගෙවිය යුතුයි. රැකියා උත්පාදනය කළ යුතුයි. ජනතාවගේ ආදායම් වැඩි කළ යුතුයි. ජනතාවගෙන් අප වරමක් ඉල්ලා සිටියේ ඒ සඳහායි.
මට පෙර කතා කළ පක්ෂ නායකවරුන් රටේ දේශපාලන තත්ත්වය පිළිබඳව හොඳින් පැහැදිලි කළා. මහින්ද රාජපක්ෂට රට සංවර්ධනය කිරීම සඳහා යුද්ධයෙන් පසුව වසර 5 ක කාලයක් තිබුණා. යුද්ධය වෙනුවෙන් දුක් විඳි තරුණ තරුණියන්ට අනාගතය දිය යුතුව තිබුණා. නමුත් එය කළේ නැහැ. ඒ වෙනුවට ආර්ථිකය විනාශ කළා. රටේ නිදහස අහිමි කළා. අප රට බාර ගත්තේ ඒ වැඩ කටයුත්ත සඳහායි.
රට දියුණු වූ විට අපනයන ආදායම වර්ධනය කරගත හැකියි. 1977 වසරේදී ජේ.ආර්. ජයවර්ධන මහතා විවෘත ආර්ථිකය හඳුන්වා දුන්නේ ජනතාව අතට මුදල් දීමටයි. අපනයන ආදායම වැඩි කිරීමටයි. ජනතාව ශක්තිමත් කිරීම සඳහායි. නමුත් යුද්ධය නිසා අපට පසු බැසීමට සිදුවුණා.
යුද්ධයෙන් පසුව ඉදිරියට යන ගමනේදී අප අපනයන වෙළෙඳපොළ සොයා ගත යුතුයි. 2003 වසරේ මා අග‍්‍රමාත්‍යවරයා ලෙස කටයුතු කරද්දී යුරෝපා වෙළෙඳපොළ සමග සාකච්ඡා කළා. ආණ්ඩුව මාරු වුණත් චන්ද්‍රිකා කුමාරතුංග ජනාධිපතිනිය ඒ වැඩ කටයුතු ඉදිරියට ගෙන ගියා. ඒ අනුව අපට ජී.එස්.පී. ප්ලස් තීරු බදු සහනය හිමිවුණා. මහින්ද රාජපක්ෂ පාලනය ජී.එස්.පී. ප්ලස් සහනයත් නැති කරගත්තා. රටට ලැබෙන ආදායම නැති කරගත්තා. අපනයන වෙළෙඳපොළ නැති කළා. කර්මාන්ත ශාලා වසා දැමුවා.
යහපාලන රජය යටතේ මීට සතියකට පෙර ජී.එස්.පී. ප්ලස් තීරු බදු සහනය නැවත ගැනීමට හැකියාව ලැබුණා. නැවත කර්මාන්ත ශාලා ආරම්භ කරන්න හැකි පසුබිම නිර්මාණය වී තිබෙන බව ආඩම්බරයෙන් කිව හැකියි. ඒ සඳහා අපට ජාත්‍යන්තර සහයෝගය ලැබුණා.
අප දැන් ශ්‍රී ලාංකික සහජීවනය ඇති කර තිබෙනවා. ජී.එස්.පී. ප්ලස් තීරු බදු සහනය ලැබීමෙන් පසු භාණ්ඩ 6600 ක් යුරෝපයට අපනයනය කිරීමට හැකියාව ලැබෙනවා. ඇඟලූම් කර්මාන්ත ශාලාවල නිෂ්පාදනය වැඩි කිරීම පමණක් නොව, නව කර්මාන්ත ශාලා ආරම්භ කිරීමටද හැකියාව ලැබෙනවා.
අපනයන ආදායම දෙගුණයක් බවට පත් කිරීම අපේ අරමුණයි. රාජපක්ෂ රෙජීමය අපට බාර දුන් අභියෝගය ගැන අමුතුවෙන් කිව යුතු නැහැ.
2018 වසරේ අපට ගෙවීමට ඇති රුපියල් ණය ප‍්‍රමාණය කොතෙක්දැයි ඔබ දන්නවාද? 2018 දී රුපියල් කෝටි 96,000 ක් ණය ගෙවන්න තිබෙනවා. 2020 වසර වන විට විදේශ ණය ඩොලර් කෝටි 1500 ක් ගෙවිය යුතුයි. ජනතාවට බරක් නොවන පරිදි ණය ගෙවා දැමීම අපේ අරමුණයි.
ණය ගෙවන අතරතුර අලූත් කර්මාන්ත ශාලා ඇති කළ යුතුයි. අලූත් හෝටල් ඇති කළ යුතුයි. තරුණ තරුණියන්ට රැකියා දිය යුතුයි. ජී.එස්.පී. ප්ලස් තීරු බදු සහනය ගැනීමත් සමග රටේ අපනයන ආදායම තවදුරටත් වර්ධනය කර ගැනීමට හැකියාව ලැබෙනවා.
වර්තමානයේ දී අපේ තරුණ තරුණියන් කොරියාව, ජපානය ආදී රටවල රැකියාවලට යනවා. ඒ රටවල පවතින්නේ අපනයන ආර්ථිකයයි. ශ්‍රී ලංකාවටත් ආයෝජකයන් ගෙන ඒමට අපට හැකියාව තිබිය යුතුයි. දේශීය මෙන්ම විදේශීය ආයෝජකයින් ගෙන්වා ගෙන කර්මාන්තශාලා, හෝටල් ආරම්භ කළ යුතුයි.
අප මීට වඩා තරගකාරී විය යුතුයි. නිෂ්පාදනය වැඩි කළ යුතුයි. ලාභය වැඩි වූ විට එහි ලාභය හාම්පුතුන්ට පමණක් සීමා කළ නොහැකියි. ලාභයෙන් කොටසක් වැඩ කරන ජනතාවටත් දිය යුතුමයි. අපේ ඉලක්කයක් තිබෙනවා. ඒ වැඩ කරන ජනතාවගේ ආදායම වැඩි කිරීමයි. ඒ සඳහා අපනයන ආදායම වර්ධනය කිරීම අපේ ඉලක්කයයි.
ශ්‍රී ලංකාව ඉන්දියන් සාගරයේ නාවුක සහ ආර්ථික කේන්ද්‍රස්ථානය බවට පත් කිරීම අපේ අරමුණයි. එවිට මෙරට ව්‍යාපාරික කේන්ද්‍රස්ථානය බවට පත්වෙනවා. වරාය මෙන්ම ගුවන් තොටුපොළ කේන්ද්‍රස්ථානය බවට පත්වෙනවා. පණිවුඩ හුවමාරු ක්ෂේත‍්‍රයේ කේන්ද්‍රස්ථානය බවට පත්වෙනවා. අප මේ වැඩ කටයුත්ත ආරම්භ කරන්නේ විශාල දියුණුව ඉදිරියට ගෙන යාම සඳහායි.
කුලියාපිටියේ වොක්ස්වැගන් කර්මාන්තශාලාව ආරම්භ කළා. පන්නල මාස් ඇඟලූම් කර්මාන්ත ශාලාව ඇරැඹුවා. කොග්ගල ඇඟලූම් කර්මාන්ත ශාලා ඇරැඹුවා. අද වන විට කර්මාන්ත ශාලා සහ හෝටල් ගණනාවක් ආරම්භ කර තිබෙනවා. එමෙන්ම ජී.එස්.පී. ප්ලස් තීරු බදු සහනය ලැබීම නිසා අලූතෙන් රට පුරා කර්මාන්ත ශාලා බිහි කිරීමට අවස්ථාව ලැබෙනවා.
අප ජපානය සමග ව්‍යාපෘති රැසක් ආරම්භ කිරීමට එකඟවී තිබෙනවා. කොළඹ වරාය දියුණු කිරීම, කොළඹ වර්තමානයේ පවතින වරායට උතුරින් තවත් අලූත් වරායක් ඇරැඹීම, බස්නාහිර මහ නගර වැඩසටහන සඳහා සහාය දැක්වීම ආදියට ජපානය අප සමග එකඟයි.
මහනුවර නගරය දියුණු කිරීම, සංචාරක මධ්‍යස්ථානය බවට පත් කිරීම, නවීන කෘෂි ආර්ථිකය හඳුන්වා දීම සඳහාත් ජපානය එකඟ වී සිටිනවා. ත‍්‍රිකුණාමලය වරාය දියුණු කිරීමට මෙන්ම අලූත් ව්‍යාපෘති සඳහාද, රූපවාහිනී සේවා ඩිජිටල්කරණය සඳහා ද ජපානයේ සහාය ලැබෙනවා.
කෙරවලපිටියේ එල්.එන්.ජී. විදුලි බලාගාරය මේ වසරේදී ආරම්භ කිරීමට ඉන්දියාව එකඟයි. මසක් ඇතුළත ඉන්දියාව සහ ජපානය එක්ව එල්.එන්.ජී. විදුලි බලාගාර දෙකක් ඇරැඹීමට නියමිතයි.
ඉන්දියාව අපත් එක්ක එකට එකතුව ත‍්‍රිකුණාමලය වරාය දියුණු කරන්නත්, ඒවායේ ආයෝජනය කරන්නත් උදවු කරන බව ප‍්‍රකාශ කළා. ඔවුන් ඒ ආයෝජකයන්ට ත‍්‍රිකුණාමලයට එන්න කියනවා. අප සිංගප්පූරුව එක්ක සැලැස්ම හදලා කර්මාන්ත, සංචාරක ව්‍යාපාරය ඇති කරන්න ඒ එක්කම කෘෂි කර්මාන්තය දියුණු කරන්න කටයුතු කරනවා. ඒ වගේම ත‍්‍රිකුණාමලයේ ඉන්දියාවට අවශ්‍ය වන ඉන්ධන ගබඩා කරන්න අවශ්‍ය පහසුකම් දෙනවා.
ඊළඟ අවුරුදු පනහේදී ඉන්දියාව දියුණු වෙන්න, දියුණු වෙන්න ඔවුන්ට විශාල වශයෙන් ඛනිජ තෙල් ඉල්ලූම ඇතිවෙනවා. තෙල් ගබඩා කරන්න අවශ්‍ය පහසුකම් ඔවුන්ට නැහැ. ලංකාවේ ගබඩා කර ඉන්දියාවට දුන්නාම අපට ගබඩා ගාස්තු හම්බවෙනවා වගේම ඒ වෙනුවෙන් මූල්‍ය ලාභයක් ද හිමිවෙනවා.
මෙය තෙල් සංස්ථාව හා ඉන්දියානු සමාගමයි එකට එකතුව කරන වැඩක් වනවා. මේ ක‍්‍රියාවලිය හේතුවෙන් තෙල් සංස්ථාව නැති කරන්න අවශ්‍ය නැහැ. පළමු වතාවට තෙල් සංස්ථාවට ඉන්දියානු වෙළෙඳපොළට ඇතුළුවීමේ මාර්ගය මෙමගින් ඇති කරනවා. මේකට විරුද්ධ වෙන්නේ කවුද? අප බලන්නේ තෙල් ටැංකි ටික ගෙන ත‍්‍රිකුණාමලයේ දියුණුව මගින් එහි වෙසෙන තරුණ තරුණියන්ට රැකියා දෙන්නයි.
සාම්පූර්වල තාප විදුලි බලාගාරය ඉදිකර බලශක්ති මධ්‍යස්ථානයක් බවට පත් කරන්න අපේක්ෂා කරනවා. උතුරේත්, ඒ වගේම උඩරටත් නිවාස ඉදිකරනවා.
ත‍්‍රිකුණාමලය වෙළෙඳ කලාපය ආරම්භ කරන්නත් දකුණේ තව වෙළෙඳ කලාපයක් ආරම්භ කරන්නත් ඉන්දියන් ආයෝජකයන් හොයලා දෙනවා කියා අපට ඉන්දියන් ආණ්ඩුව පොරොන්දුවූවා. ඉන්දියානු සංචාරකයන් ලංකාවට එවලා ලංකාවේ සංචාරක ව්‍යාපාරය දියුණු කරන්නත් ඉන්දියාවේ ආයෝජකයන් ලංකාවේ හෝටල් ඉදිකර එන සංචාරකයන්ට අවශ්‍ය පහසුකම් සපයන්නත් එකඟ වෙලා තිබෙනවා.
යාපනය, මන්නාරම, වව්නියාව, ත‍්‍රිකුණාමලය, දඹුල්ල එකතු කරන මහා අධිවේගී මාර්ගය ඇති කරන්නත් ඒ අය එකඟ වෙලා. දුම්රිය සේවය නවීකරණය කර කන්ටේනර් අංගනවල ආයෝජනය කිරීමට මෙන්ම කෘෂිකර්ම හා සත්ව නිෂ්පාදනය, ජල කළමනාකරණය ආදී ක්ෂේත‍්‍ර ගණනාවක් සංවර්ධනය කරන්නත් ඉන්දියාවේ සහාය අපට ලැබෙනවා. අප මේ මාසය තුළ කළ දේවලින් බිඳක් පමණයි.
ජී.එස්.පී. ප්ලස් වගේම ජපානය - ඉන්දියාවෙන් ලැබෙන ආයෝජන ගැන මා කිව්වේ නිල වශයෙන් තිබෙන ඒවා ගැන පමණයි. තව සාකච්ඡා කරන කරුණු රාශියක් තිබෙනවා. ඒ ගැන මා දැන්ම කියන්න යන්නේ නැහැ. ඒවා මොනවාද, කොහොමද කරන්නේ කියන කාරණය මා ලබන වසරේදී කියන්නම්.
හම්බන්තොට වරාය චීනයත් සමග එකට එකතුව දියුණු කරනවා. වරායේ ඉඩම් අයිතිය තිබෙන්නේ අපටයි. චීන සමාගමයි, වරාය අධිකාරියයි එකට එක්ව හම්බන්තොට වරාය දියුණු කරනවා.
මහින්ද රාජපක්ෂ ජනාධිපතිවරයා යටතේ ගත්තු ණය ඔහු ගෙව්වේ නැහැ. හම්බන්තොට සංවර්ධන කලාප දියුණු වීමත් සමග අපට ණය සියල්ල ගෙවා අවසන් කිරීමේ හැකියාව ලැබෙනවා. ඩොලර් කෝටි 100 ක් ලැබුණහම අපේ ණය අඩු වෙනවා. මේ ආයෝජනයන් බාර ගන්නවාද?, නැතිනම් ගෙවන්න තිබෙන ණය ප‍්‍රමාණය වැඩි කරගන්නවාද කියා තීරණයක් ගත යුතුයි.
වරාය දියුණු වුණාම වරාය ආශ‍්‍රිතව ආයෝජන කලාප ඇති වෙනවා. චීන ආයෝජකයන් එහි එනවා. සිංගප්පූරු ආයෝජකයන් එනවා. හම්බන්තොට ප‍්‍රදේශය කර්මාන්තපුරය වෙනවා.
සිංගප්පූරුව වයඹ වෙළෙඳ කලාපය ඇති කරන්න අපත් සමග සාකච්ඡුා කරමින් සිටිනවා. අප තායි සමාගම සමග සාකච්ඡා කර කඳුකරයේද වෙළෙඳ කලාපය ඇති කරනවා. අප ගාලූ දිස්ත‍්‍රික්කයේ අක්කර 1000ක සංචාරක කලාපය හදන්නත් සැලසුම් කර තිබෙනවා.
මාතර වෘත්තීය පුහුණු මධ්‍යස්ථාන ආරම්භ කරන අතර මහනුවරත් විශාල දියුණුවකට ගෙන යනවා. මේ සියල්ල මාස හයක් තුළ කළ දේ පමණයි. මෙවැනි කාර්යයන් රැසක් කළ වෙන කෙනෙකු ඉන්නවාද කියා මට කියන්න.
ජේ.ආර්. ජයවර්ධන ජනාධිපතිවරයාගේ කාලයේ අප වෙළෙඳ කලාප ඇති කළා. ඉන් පසුව විශාල දියුණුව ඇති වුණේ මෛත‍්‍රීපාල සිරිසේන ජනාධිපතිවරයාගේ ආණ්ඩුව යටතේ බව මා කියන්න කැමැතියි.
බස්නාහිර මහ නගර සංවර්ධනය යටතේ ව්‍යාපෘති ගණනාවක් ක‍්‍රියාත්මක වෙනවා. උතුරේ ආර්ථිකය දියුණු කරන්නත් ව්‍යාපෘති රැසක් ගෙනැවිත් තිබෙනවා. මීට අමතරව රත්නපුර වැනි ප‍්‍රදේශ දියුණු කරන්නත් සැලසුම් තිබෙනවා.
මේ සංවර්ධන වැඩපිළිවෙළවල් ක‍්‍රියාත්මක වීම මගින් රටේ ණය බර අඩුකර රට සංවර්ධනය කරා ගෙන යා හැකියි. මේ ආණ්ඩුවේ වෙනස ආයෝජකයන් ගෙනල්ලා රට දියුණු කිරීමයි. මේවා කරන්න බැරි වෙයි කියා කියපු අය දැන් ඒවා කරන්න යනවිට බයවෙලා වෙන දේවල් කියන්න පටන් ගෙන තිබෙනවා.
එදා රොෂේන් චානකට වෙඩි තියපු අය, වැලිවේරියේ වෙඩි තියපු අය අද වෘත්තීය සමිති ජනතාවගේ අයිතිවාසිකම් ගැන කතා කරනවා. මේ ඔක්කොම කරන්නේ රටේ ඉදිරි ගමන නවත්වන්නයි. ඔබට රැකියා දෙන එක නවත්වන්නයි. ඒ වගේම ආදායම් වැඩි කරන එක නවත්වන්න වගේම රටේ සංවර්ධනය කඩාකප්පල් කරන්නයි.
ඒකට අප ඉඩ දෙන්නේ නැති බව මා මෙතනදී ප‍්‍රකාශ කරනවා. කවුරු හරි කියනවා නම් අප සාකච්ඡා කරන්න ලැහැස්තියි. කවුරු හරි රටේ ඉදිරි ගමන නවත්වන්න හදනවා නම් හිතන්න එපා අපි නිකම්ම වාඩිවෙලා ඉඳීවි කියලා.
එක්සත් ජාතික පෙරමුණ ලැහැස්තියි ඉදිරියට ඇවිත් රට ආරක්ෂා කරන්න. රටේ දියුණුව ගැන කතා කරනවා. බය වෙන්න එපා අපි සටන ඉදිරියට ගෙන යමු.
ජනතාවට කියමු, අද ඉඳන් අප ඉදිරියට යනවා. ආපසු පස්සට යන්නේ නැහැ. රට සංවර්ධනය කර ඔබේ අනාගතය සුරක්ෂිත කර බලගතු ශ්‍රී ලංකාව බිහි කරනවා. ඒ අනුව 2020 වසරේදීත් අපට ප‍්‍රබල ජනවරම ලැබෙන බව අමුතුවෙන් කිව යුතු නැතැයිද’’ රනිල් වික‍්‍රමසිංහ මහතා වැඩිදුරටත් කීවේය.
එක්සත් ජාතික පක්ෂ මහලේකම්, ව්‍යවසාය සංවර්ධන අමාත්‍ය කබීර් හෂීම්, එක්සත් ජාතික පක්ෂ නියෝජ්‍ය නායක, නිවාස හා ඉදිකිරීම් ඇමැති සජිත් පේ‍්‍රමදාස, එක්සත් ජාතික පක්ෂ උප නායක, මුදල් අමාත්‍ය රවි කරුණානායක, ශ්‍රී ලංකා මුස්ලිම් කොංග‍්‍රසයේ නායක, ජල සම්පාදන හා නාගරික සංවර්ධන අමාත්‍ය රාවුෆ් හකීම්, ජාතික හෙළ උරුමයේ මහලේකම්, මහ නගර හා බස්නාහිර සංවර්ධන අමාත්‍ය පාඨලී චම්පික රණවක, සෞඛ්‍ය හා පෝෂණ අමාත්‍ය දොස්තර රාජිත සේනාරත්න, ප‍්‍රාදේශීය සංවර්ධන අමාත්‍ය ෆීල්ඞ්මාෂල් සරත් ෆොන්සේකා මහතා:
එක්සත් ජාතික පක්ෂ නියෝජ්‍ය මහලේකම්, ජාතික සේවක සංගමයේ සභාපති, අධ්‍යාපන අමාත්‍ය අකිල විරාජ් කාරියවසම්, රාජ්‍ය පරිපාලන අමාත්‍ය එක්සත් ජාතික පක්ෂ ජ්‍යෙෂ්ඨ උප සභාපති රංජිත් මද්දුමබණ්ඩාර,  ජාතික වතු කම්කරු සංගමයේ ලේකම් සහ බදුල්ල දිස්ත‍්‍රික් පාර්ලිමේන්තු මන්ත‍්‍රී වඩිවෙල් සුරේෂ්, විදුලි බල හා පුනර්ජනනීය බලශක්ති නියෝජ්‍ය අමාත්‍ය, ජාතික අධ්‍යාපන සේවක සංගමයේ සභාපති අජිත් පී. පෙරේරා යන මහත්වරුද මෙහිදී අදහස් දැක්වූහ.
විශාල ජන ගංගාවක් එක්සත් ජාතික පක්ෂ ජාතික මැයි රැලියට සහභාගිවී සිටියහ.
මා ජනපති ධූරයට ආවේ පවුලට තවත් පුටුවක් තනන්න නොවේ.
තමා ජනාධිපති ධුරයට පැමිණියේ පවුලට තවත් පුටුවක් තනන්න නොවේ යැයි ජනාධිපති මෛත‍්‍රීපාල සිරිසේන මහතා මහනුවරදී පෙරේදා (1) පැවැති මැයි රැලියේදී පැවැසීය.
අනාගත සිහින ලෝක දිනා බලා වැඩ කිරීමෙන් රටට ජනතාවට කිසිම පළක් නැතැයි කී ජනාධිපතිවරයා තමා ශ්‍රී ලංකා නිදහස් පක්ෂය තවදුරටත් ශක්තිමත් කර මේ රට ප‍්‍රබුද්ධ රාජ්‍යයක් බවට පත් කිරීමට කටයුතු කරන බවද ප‍්‍රකාශ කළේය.
රටේ නිපුණ ශ‍්‍රමිකයාගේ හඬට දේශපාලනඥයා යටත් විය යුතු බවද ජනාධිපතිවරයා කීය.
මහනුවර ගැටඹේ ක‍්‍රීඩාංගණයේදී පැවැති මෙම මැයි රැලියේදී ජනාධිපතිවරයා මෙසේද පැවැසීය.
අපි මේ ඓතිහාසික මහනුවර පුරවරය තුළ අද සාර්ථක මැයි රැලියක් පැවැත්තුවා. පාරවල් දෙකකින් පස්වරු 1 ට පෙළ පාළිය ඇරඹුවා. පෙළපාළිය අවසන් කරන්න පැය හයකට වඩා කාලයක් ගත වුණා. මේ පෙන්නුම් කළේ ශ්‍රී ලංකා නිදහස් පක්ෂයේ, කම්කරු ජනතාවගේ, වාම ප‍්‍රගතිශීලී ව්‍යාපාරයේ ගොවි ජනතාවගේ, ධීවර ජනතාවගේ බල වේගයයි. මෙය පුළුල් ජාතික බලවේගයක එක අවස්ථාවක් හැටියටත් සැලකිය හැකියි. රැලිය යද්දී මහනුවරට අද ලොකු වැස්සක් වැටුණා. මහනුවර තිබුණේ වියළි කාලගුණයක්. අපි ඇවිල්ල වැස්ස දුන්න එක ගැන සතුටු වෙනවා. අපි ගිය අවුරුද්දේ ගාල්ලේ මැයි රැලිය පැවැත්වුවා. එදත් මහ වැස්සක් වැස්සා. ලබන අවුරුද්දේ නියඟය තියෙන පැත්තකට මැයි රැලිය ගෙන ගොස් නැවතත් වස්සවනවා.
ශ්‍රී ලංකා නිදහස් පක්ෂය හැමවිටම වැඩ කළේ කම්කරුවාගේ යහපත වෙනුවෙනුයි. ලෝකයේ අධිතාක්ෂණය සමග රටක් දියුණු කිරීමේදී දැනුම බුද්ධිය සහිත නිපුණ ශ‍්‍රමිකයා වැදගත්. අපිට අපේ රටට ඒ නිපුණ ශ‍්‍රමයේ අද අඩුවක් නැහැ. වැඩ කරන ජනතාවගේ නිපුණ ශ‍්‍රමිකයාගේ හඬට දේශපාලනඥයා යටත් විය යුතුයි. ඒ හඬ සමග රජය කටයුතු කළ යුතුයි. ශ්‍රී ලංකා නිදහස් පක්ෂයේ ප‍්‍රතිපත්තිය එයයි. ශ්‍රී ලංකා නිදහස් පක්ෂය වැඩ කරන ජනතාව වෙනුවෙන් හැමවිටම කටයුතු කළ සංවිධානයක්. අනාගත සිහින ලෝක දිහා බලල වැඩක් නැහැ. හෙට දවසේ කාර්ය භාරය අද දවසේ කළ යුතුයි.
ජාත්‍යන්තරවාදය අද ලෝකය තුළ කෙමෙන් කෙමෙන් වියැකෙමින් යනවා. ජාත්‍යන්තර අත පෙවීම් අද වනවිට අඩු වෙමින් පවතිනවා. අද අපට කිසිම රටකින් බලපෑමක් නැහැ. 2015 දී අප ලැබු ජය සමග ජාත්‍යන්තරය දිනා ගත්තා.
ප‍්‍රබල රටවලින් ඈත්වීම නිසා එදා අපේ රට කොන් වුණා. අප රට ජාත්‍යන්තරය ඉදිරියේ විත්තිකරුවකු බවට පත්වුණා.
අද අපේ රට විත්තිකාරයකු නොවෙයි. අද අපට තියෙන්නේ නිදහස් රටක්. ජාතික සංහිිඳියාව ශක්තිමක් කිරීමට නම් ශ්‍රී ලංකා නිදහස් පක්ෂය ශක්තිමත් කළ යුතුයි. ආණ්ඩුවේ ඇතැම් අයගේ වැරදි නිවැරදි කර ගන්න මේ මැයි රැලිය අද හොඳ සංඥාවක් දුන්නා.
අද ශ්‍රී ලංකා නිදහස් පක්ෂය කාටත් යන්න කියලත් නෑ. එන්න එපා කියලත් නැහැ. පක්ෂය විවෘතයි. මධ්‍යම කාරක සභාව තුළ ප‍්‍රජාතන්ත‍්‍රවාදය අද හොඳට තියෙනවා. ඒක ඇතුළේ විවේචන, ස්වයං විවේචන කරන්න පුළුවන්. අපේ පවුලට තවත් පුටුවක් හදන්න මම මෙතනට ඇවිල්ලා  නැහැ.
අද පක්ෂයේ තරුණ, කාන්තා සංවිධාන ඉදිරියට ඇවිත් තියෙනවා. ශක්තිමත් වී තියෙනවා. පැරදුණු පක්ෂය යළි ජයග‍්‍රහණය දක්වා ගෙන යා යුත්තේ කෙසේ දැයි අප කල්පනා කළ යුතුයි. අපිට තියෙන අභියෝගය, දුගී බව අපි ඉවත් කිරීමට කටයුතු කරන්නේ කොහොමද? කියන ඒකයි.
දුගී භාවය නැති කිරීමට අප පුළුල් සංවර්ධන වැඩ පිළිවෙළක් රට පුරා ගෙන යනවා.
මේ රට ගොඩ නගන්න අපි කවුරුත් එකාවන්ව කැප විය යුතුයි. ඒ සඳහා සියලූ ජාතීන් වාද භේද අමතක කර එකමුතු විය යුතුයි. අනෙක් ජාතීන් අමතක කරලා මේ රට දියුණු කරන්න බැහැ. එදා මේ රට නිදහස ගත්තේ පොදු අරමුණකින් සටන් කරලයි. කලක් අප යුද්ධයෙන් බරපතළ වධ වේදනා වින්දා. රණවිරුවන්ට පින්සිදු වෙන්න අපිට සාමය ලැබුණා. ඉදිරියට මේ රටට ජාතික සංහිදියාව අවශ්‍යයි. රටට ඉදිරියට ගමන් කිරීමට එය අවශ්‍යයි. අපි රට දෙනවා. පාවා දෙනවා ගිවිසුම් ගහනවා කියලා අද සමහරු චෝදනා කරනවා. මම මේ පුටුවට ආවේ ජාතික සංහිදියාව ශක්තිමත් කරන්නත් විදේශීය බලපෑම්වලින් තොරව ප‍්‍රබුද්ධ රාජ්‍යයක් ඇති කරන්නයි. අපේ භූමියෙන් කොටසක් විදේශ රටවලට දෙන්න මා සූදානම් නැහැ. පෝට්සිටි චීනයට දීමත් එක්ක දොන් ජුවන් ධර්මපාලලා ඇතිවුණා. අපි ඒ ගිවිසුම වෙනස් කළා. අපිට නොගැළපෙන දේ වෙනස් කළා.
වීදුරු ගෙවල්වල ඉඳලා ගල් ගහන්න එපා. මම ඒවාට උත්තර දෙන්න සූදානම්. මම මේ පක්ෂයේ සභාපතිකම බලෙන් බාරගත්තේ නැහැ. හිටපු ජනාධිපතිතුමා මට සුහදව බාර දුන්නා. කොතෙක් බාධා ආවත්, කුමන්ත‍්‍රණ ආවත් පැරදුණු ශ්‍රී ලංකා නිදහස් පක්ෂය ඉදිරියට ගෙනැවිත් මම පෙන්නලා තියෙනවා. ඉතිහාසය පුරා මෙවැනි අභියෝගවලට අපි මුහුණ දීලා තියෙනවා.
මා එය ජයග‍්‍රාහී දේශපාලන පක්ෂයක් කරනවා.
අප අලූත් ආසන සංවිධායකවරුන් පත් කළා. අද සමහරු පක්ෂයේ දේට එන්නේ නැතිව වෙනත් මැයි රැලි පවත්වනවා. මොන චෝදනා ආවත් සම්මුතිවාදී ප‍්‍රතිපත්ති නිසා අප රට කෙරෙහි ලෝකයේ තිබුණු අප‍්‍රසාදය මග හැරුණා. අපි ගැන ජාත්‍යන්තර විශ්වාසය ඇතිවුණේ ඒ නිසයි. කාර්යාල සේවිකාවන්ට ඇති අයිතිය අද සාප්පු සේවිකාවන්ට නැහැ. කාර්යාල හා සාප්පු සියලූ සේවිකාවන්ට දින 84 ප‍්‍රසූත නිවාඩුවක් දෙන්න අපි ස්ථීර තීන්දුවක් ගත්තා. සෙනසුරාදා නිවාඩු දින අත හැරලා එය දෙනවා.
අද ඔබ වැස්සේ තෙමුණා. ඔබ ඒ කැප කළේ ශ්‍රී ලංකා නිදහස් පක්ෂයේ අනාගත ජයග‍්‍රහණය වෙනුවෙනුයි. උතුරෙන් වැඩිම ජනතාවක් අද අපේ මැයි රැලියට ආවා. නැගෙනහිරිනුත් වැඩිම පිරිසක් ආවා. එය ලොකු ජයග‍්‍රහණයක්. ප‍්‍රගතිශීලි වාමාංශික ව්‍යාපාරයට ජයවේවා.
එක්සත් ජාතික නිදහස් සන්ධානයේ ප‍්‍රධාන ලේකම්, අමාත්‍ය මහින්ද අමරවීර මහතා.
ගාල්ලේ පළමු මැයි රැුලියේ වාර්තාව කඩලා අද වැඩිම ජනගඟ ගැටඹේට ගලලා ඉවරයි. තවමත් පෙළපාලි මහ මග. මෛත‍්‍රීපාල සිරිසේන මහතා ජනාධිපති තනතුරේ වැඩ බාර ගත්ත ගමන් ශ්‍රී ලංකා නිදහස් පාක්ෂිකයා ආරක්ෂා කිරීමට කටයුතු කළා. ආණ්ඩුව තුළ ශ්‍රී ලංකා නිදහස් පක්ෂ වැඩපිළිවෙළ සාර්ථකව එතුමා ඉදිරියට ගෙන යනවා. අද මේ රටට විදුලි පුටුව එන්නේ නැහැ. රණවිරුවා අද ජාත්‍යන්තර අධිකරණවලට ගෙන යන්නේ නැහැ. අපේ ජනාධිපතිතුමා ගැන අද ලෝකය විශ්වාසය තබල තියෙනවා. එතුමා ගැන ලෝකයේම විශ්වසය ගොඩනැගුණා. යුරෝපා මත්ස්‍ය තහනම ඉවත් වුණේ ජී.එස්.පී. ප්ලස් ලැබුණේ ඒ විශ්වාසය නිසයි.
ඒ සහන ගත්තේ කිසිම අහිතකර කොන්දේසියකට එකඟ වෙලා නොවෙයි. දැවැන්තම මැයි රැලිය වගේම දැවැන්තම පෙළපාළි දෙකක් අද සාර්ථකව පැවැත්තුවා. හම්බන්තොට වැඩිම ජනකායක් ආවේ අපේ මේ රැලියටයි. ඉදිරි පළාත් මැතිවරණ දිනනවා. 2020 දී අපේ ආණ්ඩුවක් පිහිටුවනවා.
ශ්‍රී ලංකා නිදහස් පක්ෂයේ ප‍්‍රධාන ලේකම් අමාත්‍ය දුමින්ද දිසානායක මහතා:-
කම්කරුවාගේ අයිතීන් දිනා දීමට කටයුතු කළේ අපේ ජනාධිපතිතුමායි. ඔහු කම්කරුවා රකින නායකයායි. විශ්ව විද්‍යාල ශක්තිමත් කළේ ශ්‍රී ලංකා නිදහස් පක්ෂයයි. ජනසතු ව්‍යාපාර හරහා ජනතාවට සේවය සැලසුවේ අපේ පක්ෂයයි. සියලූ කම්කරු අරගලවලදී ශ්‍රී ලංකා නිදහස් පක්ෂය ඔබ සමග සිටින බවට පොරොන්දු වෙනවා.
ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති, අමාත්‍ය නිමල් සිරිපාල ද සිල්වා මහතා:-
කම්කරුවා වෙනුවෙන් දැවැන්තම සේවය කරපු පක්ෂය ශ්‍රී ලංකා නිදහස් පක්ෂයයි. මැයි දිනය නිවාඩු දිනයක් කළේ සේවක අර්ථ සාධක අරමුදල දුන්නේ ශ්‍රී ලංකා නිදහස් පක්ෂයයි. රාජ්‍ය දේපළ විකිණීම නැවැත්තුවේ වැඩ කරන ජනතාව වෙනුවෙන් ඒවා ආරක්ෂා කළේ ශ්‍රී ලංකා නිදහස් පක්ෂයයි. කම්කරු අයිතීන් සුරැකීමට නම් මෙම පක්ෂය ආරක්ෂා කර ගත යුතුයි. පක්ෂය නොබෙදා අලූත් පක්ෂ නොහදා ශ්‍රී ලංකා නිදහස් පක්ෂයට ශක්තිය දෙන්න. 2020 දී ශ්‍රී ලංකා නිදහස් පක්ෂ රජයක් පිහිටුවීමට අපි කවුරුත් අදිටන් කර ගත යුතුයි.
ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති, කම්කරු හා වෘත්තීය සමිති සබඳතා අමාත්‍ය ඩබ්ලිව්.ඞී.ජේ. සෙනෙවිරත්න මහතා:-
වැඩ කරන ජනතාවට ප‍්‍රතිලාභ රැසක් දීමට අප කටයුතු කරනවා. කම්කරු නීතිවල පවතින අඩුපාඩු මග හැරවීමට කටයුතු කරනවා. අපේ පිරිසක් අද කොළඹත් මැයි දිනයක් පවත්වනවා. ලබන මැයි දිනයේදී එකම මැයි දිනයක් පවත්වන්නැයි ජනාධිපතිතුමාගෙන් ඉල්ලා සිටිනවා. හාම්පතුන්ට බරක් නොවන විදියට කම්කරු වන්දි දෙනවා. පෞද්ගලික අංශයේ නිවාඩු ක‍්‍රමය ක‍්‍රියාත්මක කළ යුතුයි.
ශ්‍රී ලංකා නිදහස් වෘත්තීය සමිති සම්මේලනයේ සභාපති ලෙස්ලි දේවේන්ද්‍ර මහතා:-
අවම ජාතික වැටුපක් හඳුන්වාදීම, රාජ්‍ය සේවකයන්ගේ වැටුපක් හඳුන්වාදීම, රාජ්‍ය සේවකයන්ගේ වැටුප රුපියල් දස දහසකින් වැඩි කිරීම වාර්තාවක්. අද ඒවා බොහෝ දෙනකුට අමතකයි. මාතෘ නිවාඩු විෂමතාව ඉවත් කර ගන්න අපි ලොකු අරගලයක් කළා. මම සියලූ කම්කරු සංවිධාන සාධාරණයි කියල කියන්නේ නැහැ. සාධාරණ සටන් තියෙනවා. සමහරු පාරට බැහැලා ඔහෙ කරන්නම්වාලේ කරන උද්ඝෝෂණ රටට අහිතකරයි. එහෙම කළාම ආයෝජකයෝ මේ රටට එන්නේ නැහැ. අරගලය සාධාරණ හේතු මත විය යුතුයි. පෞද්ගලික අංශයේ උපරිම සේවා කාලය අවුරුදු පනස් පහ වැඩි විය යුතුයි.
මධ්‍යම පළාත් ප‍්‍රධාන අමාත්‍ය සරත් ඒකනායක මහතා:-
ශ්‍රී ලංකා නිදහස් පක්ෂයට මැයි දිනේ උරුමයේ තියෙනවා. අද අපේ පක්ෂයට නායකත්වය දෙන්නේ කැත්ත උදැල්ල හුරු ගොවි පුතකුයි. පක්ෂයට සැබෑ නිදහස දෙන නායකයා ඔහුයි. අද නිල්පාට තියෙන්නේ ගැටඹේ පමණයි. සැබෑ ශ්‍රී ලංකා නිදහස් පාක්ෂිකයා අද ඉන්නේ ගැටඹේයි.
හිටපු ජනාධිපති චන්ද්‍රිකා බණ්ඩාරනායක කුමාරතුංග, හිටපු අගමැති දි.මු. ජයරත්න යන මහත්ම මහත්මීන් ඇතුළු පිරිසක්ද මැයි රැලියට සහභාගි වූහ.
රටට සුදුසු අවශ්‍ය දෑ විතරක් රටින් ගෙන්වීමට තීරණයක් ගන්න ඕනෑ.
විදේශ වලින් ගෙන්වන ආහාර සහ අනෙකුත් භාණ්ඩ ගැන වහා සමීක්‍ෂණයක් සිදුකර රටට සුදුසු හා අවශ්‍ය දේ පමණක් ගෙන්වීමට තීරණයක් ගත යුතු බව ජනාධිපති මෛත‍්‍රීපාල සිරිසේන මහතා බ්‍රහස්පතින්දා (4) පැවසීය.
රටේ ආර්ථිකයටද එය වැදගත් බව කී ජනාධිපතිවරයා රටේ දිළිඳුකම තුරන් කිරීමේ වැඩපිළිවෙළේදී දේශීය නිෂ්පාදනවලට මුල්තැන දෙමින් අදාළ සියලූ අංශ ඒකාබද්ධ කරගත් වැඩපිළිවෙළක් ක‍්‍රියාත්මක කළ යුතු බව ද සඳහන් කළේය.
රටක පොහොසතුන් සිටිය යුතු නමුත් ඔවුන් රට පාලනය නොකළ යුතු බව කී ජනාධිපතිවරයා රටක පාලනය තිබිය යුත්තේ මධ්‍යම පාන්තිකයන් අතර බවත්, තියෙන මිනිසුන්ගේ වත් පොහොසත්කම් නැති මිනිසුන් අතරේ බෙදීයාම සිදුවිය යුතු බවත් කියා සිටියේය.
ජනාධිපති මෛත‍්‍රීපාල සිරිසේන මහතා මේ බව පැවසුවේ දිළි`දුකම පිටුදැකීමේ වර්ෂය ලෙස 2017 වසර නම් කිරීමෙන් අනතුරුව රජය විසින් ක‍්‍රියාත්මක කරන ‘ග‍්‍රාම ශක්ති’ ජනතා ව්‍යාපාරය පිළිබඳව රාජ්‍ය නිලධාරීන් දැනුම්වත් කිරීම සඳහා කොළඹ බණ්ඩාරනායක අනුස්මරණ ජාත්‍යන්තර සම්මන්ත‍්‍රණ ශාලා පරිශ‍්‍රයේදී බ්‍රහස්පතින්දා (4) පැවති වැඩසටහනට සහභාගී වෙමිනි.
එහිදී වැඩිදුරටත් අදහස් දැක්වූ ජනාධිපතිවරයා මෙසේ ද කියා සිටියේය.
‘‘මේ වර්ෂය දුගී බවින් නිදහස් කිරීමේ වර්ෂය ලෙස නම් කිරීමත්, මේ වර්ෂය තුළ කළ යුතු කාර්යයන් ආරම්භ කරන්නට ලැබීමත් ගැන මා ඉතාමත් සතුටු වෙනවා. අපේ රටේ, දුගී භාවය සහ දුගීබවින් නිදහස්වීම පිළිබඳව, ආර්ථික දරිද්‍රතාවය පිළිබඳව කතා කළොත් ඉන් නිදහස්වීම සඳහා ගෙවී ගිය දශක කිහිපයේ, විශේෂයෙන්ම නිදහසින් පසු ලංකාවේ ක‍්‍රියාත්මක වූ විවිධ වැඩසටහන් ජාතික ව්‍යාපාර, ව්‍යාපෘති පිළිබඳව අප කාටත් අත්දැකීම් හා අවබෝධය තිබෙනවා. අපේ රටේ දේශපාලනඥයින් හා රාජ්‍ය නිලධාරීන්ට පසුගිය දශක 5ක 6ක කාලය ගත් විට මේ පිළිබඳව ඉතා පුළුල් අවබෝධයක් ඇති බව දන්නවා. අපේ රටේ සහනාධාර, අඩු ආදායම්ලාභී පවුල්වලට දෙන පහසුකම්, ශුභසාධන කටයුතු මේ කාර්යයන් ගත් විට මුල් කාලසීමාවේදී හාල් පොතෙන් ආරම්භ වුණා. ඉන් පසුව 1977 ජේ.ආර්. ජයවර්ධන ජනාධිපතිතුමාගේ රජය බලයට පත් වී පළමු අයවැය ඉදිරිපත් කළ මුදල් ඇමති රොනී ද මැල් මහතා හාල් පොත අහෝසි කිරීම අයවැය යෝජනාවක් ලෙස ඉදිරිපත් කළා.
ඉන්පසු රණසිංහ ප්‍රේමදාස මහතා නායකත්වය දුන් ජනසවිය වැඩසටහන රටට ආවා. ඉන්පසු 1994 චන්ද්‍රිකා බණ්ඩාරනායක කුමාරතුංග මැතිනියගේ පාලනය ආරම්භවීමත් සමඟ සමෘද්ධි ව්‍යාපාරය ආරම්භ වුණා. පසුගිය කාලයේදී සමෘද්ධි ව්‍යාපාරය ගැමි දිරිය බවට පත්වුණා. මේ අංශ, ව්‍යාපෘති, ජාතික වැඩසටහන් මෙන්ම ඉන් බාහිරව විවිධ අමාත්‍යාංශ, ආයතන යටතේ ජාතික වශයෙන්, පළාත් වශයෙන් සහ දිස්ත‍්‍රික්, ප‍්‍රාදේශීය වශයෙන් ක‍්‍රියාත්මක වූ වැඩසටහන් ගැන ඔබ අප කාටත් අතීත අත්දැකීම් තිබෙනවා. ඒ අතීත අත්දැකීම් හා අවබෝධය සමඟ අපි ආරම්භ කළ මේ ‘ග‍්‍රාම ශක්ති’ නව වැඩපිළිවෙළ ඉදිරියට ගෙනයාම සඳහා මම ඔබ සියලූ දෙනාගේ සහය ඉල්ලා සිටිනවා.
මේ වැඩසටහන කැපවීමෙන්, වුවමනාවෙන්, උනන්දුවෙන්, ආත්ම විශ්වාසයකින්, ධෛර්යවත්ව ක‍්‍රියාත්මක කර අප බලාපොරොත්තු වන ඉලක්ක කරා යාමට සහය දේ යැයි රටේ රාජ්‍ය සේවයේ සිටින අමාත්‍යාංශ ලේකම්වරුන්ගේ සිට කේෂ්ත‍්‍රයේ සිටින සියලූම කේෂත‍්‍ර නිලධාරීන් දක්වා සෑම කෙනෙක් කෙරෙහිම මම විශ්වාසයක් තබනවා. අපේ රට යුද්ධය නිසා පීඩා විඳි රටක් ලෙස ආර්ථිකයේ ඇති වූ අඩාළවීම්, දුගීභාවය වැඩිවීම තුළ ප‍්‍රධාන වශයෙන්ම අද අපි රටක් ලෙස දුගී බවින් නිදහස්වීමට උත්සාහයන් ගනිමින් සිටිනවා.
ඒ සඳහා මෙම වැඩසටහන් මෙන්ම ඉන් බාහිරවත් විවිධ තවත් බොහෝ වැඩසටහන් ක‍්‍රියාත්මක කිරීම අවශ්‍ය වෙනවා. අපේ එස්.බී දිසානායක මැතිතුමා සමෘද්ධි, ගැමිදිරිය ව්‍යාපාරය තුළ නායකත්වය දෙනවා. සජිත් ප්‍රේමදාස ඇමැතිතුමා දුප්පත් ජනතාව වෙනුවෙන් නිවාස ව්‍යාපෘති ක‍්‍රියාත්මක කරනවා. අපි මේ වැඩසටහන ක‍්‍රියාත්මක කිරීමේ දී අමාත්‍ය මණ්ඩලය සාකච්ඡා කර සරත් අමුණුගම ඇමැතිතුමාගේ ප‍්‍රධානත්වයෙන් කමිටුවක් පත්කර විද්වතුන් රාශියක් ද ඒ වෙනුවෙන් එක්කරගෙන තිබෙනවා. එමෙන්ම ලෝක බැංකුව ඇතුළු අපට මුදල් දෙන ආයතන, එක්සත් ජාතීන්ගේ සංවිධානය ආදී ආයතනවල සහයෝගය තුළ මෙම වැඩසටහන් ක‍්‍රියාත්මක කිරීමට අපි බලාපොරොත්තු වෙනවා.
මෙම වසරේ දී ග‍්‍රාම ශක්ති වැඩපිළිවෙළට අමතරව බොහෝ අමාත්‍යාංශවලට මෙම විෂය කේෂ්ත‍්‍රයට අදාළ බොහෝ ව්‍යාපෘති සඳහා අරමුදල් වෙන් කර තිබෙනවා. අධ්‍යාපන, සෞඛ්‍ය, නිවාස, කෘෂිකර්මය, වාරිමාර්ග, සමාජ ශුභසාධනය, පානීය ජල ව්‍යාපෘති ආදී රාශියක් ඒ අතර තිබෙනවා. මේ සියල්ලේම මූලික ඉලක්කය වන්නේ මේ රටේ පොදු ජනතාවට, විශේෂයෙන්ම දුප්පත් ජනතාවට ප‍්‍රතිලාභය ලබාදීමයි. ‍
මේ වැඩසටහන අද හඳුන්වා දෙනවා මෙන්ම ලබන මාසයේ සිට සෑම දිස්ත‍්‍රික්කයකටම පැමිණෙන්නත් මා බලාපොරොත්තු වෙනවා. මේ වැඩසටහනේ ආරම්භක අවස්ථාවන් හා තිබෙන තත්ත්වයන් ගැන ආයතන ප‍්‍රධානීන් හා කේෂ්ත‍්‍ර නිලධාරීන් සමඟ සාකච්ඡා කර මෙම වැඩසටහන සාර්ථක කරගැනීමට අවශ්‍ය වැඩපිළිවෙළ ශක්තිමත් කරන්න බලාපොරොත්තු වෙනවා.
අපේ රට වශයෙන් මෙවැනි වැඩසටහන් ක‍්‍රියාත්මක කිරීමේදී අපේ කලාපය තුළ තිබෙන මෑත භාගයේ දී දියුණුවක් ලැබූ තායිලන්තය, මැලේසියාව, ඉන්දුනීසියාව වැනි රටවලට ගිය විට අපි දකින දේවල් තිබෙනවා. විශේෂයෙන්ම දේශීය, ග‍්‍රාමීය කර්මාන්ත තුළ ආදායම් තත්ත්වයන් වැඩිවීම, අපනයන පිළිබ`දව ඇතිවී ඇති වර්ධනයන්, විදේශ වත්කම් ඉහළයාම ආදී ආදර්ශයන් ලබාගත හැකියි.
මීට මාසයකට පමණ පෙර අපි මෙම ස්ථානයේම තිරසර සංවර්ධන වැඩපිළිවෙළට සමගාමීව කෘෂිකාර්මික ජාතික ප‍්‍රදර්ශනය පැවැත්වුවා. එහිදී එක් එක් පළාත්වලින් පැමිණ සිටි හා ග‍්‍රාමීය ප‍්‍රදේශවල කුඩා ව්‍යවසායකයන්ගේ බොහෝ නිෂ්පාදන තිබුණා. කාන්තා සංවිධානයක් විසින් නිෂ්පාදනය කළ විදේශ වෙළෙඳපළට සුදුසු තත්ත්වයේ කාන්තා අත්බෑග් මා දුටුවා. මේවා වෙළෙඳපොළට යැවීම ගැන මා ඔවුන්ගෙන් ඇසූ විට ඔවුන් කීවේ තවමත් ඒ සඳහා නිසි මගපෙන්වීම නොලැබුණු බවයි.
හැකියාව, දක්‍ෂතාවය, නිර්මාණශීලීබව, කුසලතාව තිබෙන හැකියාවන් හා දැනුම ඇති පිරිස් මේ රටේ විශාල වශයෙන් ග‍්‍රාමීය හා නාගරික ප‍්‍රදේශවල සිටිනවා. නමුත් අපේ ඇතැම් අංශයන්හි ඇති අඩුපාඩුකම් නිසා ඔවුන් ඉදිරියට එන්නේ නැහැ. මේ මාසයේ සිට පිටරටින් මල් ගෙන්වන්න  ඕන කෙනෙකුට අවස්ථාව දී ඇති බව මට දැනගන්නට ලැබුණා. මම ඊයේ මහ බැංකුවේ අධිපතිතුමා ගැන සාකච්ඡා කරන අතර විදේශවලින් ගෙන්වන ආහාර සහ අනෙකුත් භාණ්ඩ ගැන වහා සමීක්‍ෂණයක් සිදුකර සුදුසු හා අවශ්‍ය දේ පමණක් ගෙන්විය යුතු බව කීවා.  මල් වගාකරන අය විශාල පිරිසක් අපේ රටේ ඉන්නවා. ඒ නිසා පිටරටින් මල් ගෙන්වීමේ කිසිම උවමනාවක් නැහැ. අපි විදේශ වත්කම් ගැන කතා කරද්දී මල් වගේ දෙයක් ගෙන්වන්න යන්නේ පොඩි ගණනක් කියා කෙනෙකුට කියන්න පුළුවන්. ඒත් ලොකු ගණන හැදෙන්නේ පොඩි ගණන් එකතු කළ විටයි.
ගිය මාසයේදී මේ ස්ථානයේ පැවැත්වූ කෘෂිකාර්මික ප‍්‍රදර්ශනයේ මහජන සෞඛ්‍ය පරීක්‍ෂකවරුන්ගේ කුටියේ තිබුණෙ විදේශවලින් ගෙන්වන පලතුරුවල හැඩයට ප්ලාස්ටික් ආවරණවල ඇති කුඩා දරුවන් ප‍්‍රිය කරන පානයක්. මෙය කිසිම තැනකදී පරීක්‍ෂාවට ලක් නොවන බව එතැන සිටි වෛද්‍යවරුන් මට පැවසුවා. ලස්සන දොඩම් ගෙඩි, කෙසෙල් ගෙඩි, මිදි පොකුරු හැඩයට ඇති මේවා දරුවන් කටේ තියාගෙන පානය කරනවා. මේවා අපේ විදේශීය වත්කම් වැයවන දේවල්. ඔය විදියට ගත් විට අපි අපිට නුසුදුසු දේ කොපමණ ගෙන්වනවාද කියා සිතිය යුතුයි.
‘ග‍්‍රාම ශක්ති’ වැනි ජාතික ව්‍යාපාරයක් අපි පටන්ගත යුත්තේ දේශීය කර්මාන්ත නැංවීමත් අරමුණු කරගෙනයි. මෙය ක‍්‍රියාත්මක කරන ග‍්‍රාමනිලධාරී කොට්ඨාසවල ජනතාව දුගීභාවයෙන් නිදහස් කරගැනීමේ වැඩසටහනේ දී සියලූ අංශවල පුළුල් ඒකාබද්ධ වැඩසටහනක් අවශ්‍ය වෙනවා. එස්.බී දිසානායක මහතාගේ අමාත්‍යාංශය ඉතා සමීපව මේ විෂයට අදාළව කටයුතු කරන අමාත්‍යාංශයක්. ඒ සියලූ ව්‍යාපාර මේ හා සම්බන්ධ වී කටයුතු කිරීම වැදගත් වෙනවා.
මා පොළොන්නරුවේ ගිය විට එහි සිටින මගේ පියා පමණ වයසේ හිතවත් අයෙක් මුණගැසෙන්න යනවා. මීට මාස එක හමාරකට පමණ පෙර මා ඔහු බලන්න යද්දී ඒ නිවසේ සිටින ඔහුගේ වැඩිමහලූ පුතා තාත්තා නිවසේ නැහැ කීවා, ඔහු නැති අවස්ථාවක මල්ලී පැමිණ ඉඩමත්, කුඹුරත් ලියාගැනීම සඳහා ඇදේ සිටි තාත්තා උස්සාගෙන ගොස් ඇති බව කීවා. දුගීභාවය තුළ මෙවැනි සමාජ තත්ත්වයනුත් ඇතිවෙනවා. සමහර විට ඔහු මේ වන විට පියාගේ අත්සන අරන් ඇති.
දුගීභාවය පිළිබඳ කතා කරන විට සමාජයේ ඇති සියලූ තත්ත්වයන් සැලකිල්ලට ගත යුතුයි. මේ සඳහා ග‍්‍රාම නිලධාරී වසම් තෝරාගැනීමේදී එක් ප‍්‍රාදේශීය ලේකම් කොට්ඨාසයකින් ග‍්‍රාම නිලධාරී වසම් දෙකක් තෝරාගැනීම කරනවා. මෙතැන සිටින කවුරුත් දරිද්‍රතාව වැඩි ප‍්‍රාදේශීය ලේකම් කොට්ඨාස මොනවාද යන්න දන්නවා. ඒ තෝරාගැනීම මෙන්ම ඊට අවශ්‍ය මෙහෙයවීම මෙන්ම මෙවැනි කාර්යයකදී ආර්ථික සංවර්ධන නිලධාරී. ග‍්‍රාම නිලධාරී, සමෘද්ධි සංවර්ධන නිලධාරී, කෘෂිකර්ම පර්යේෂණ සහකාර නිලධාරී ආදී කේෂ්ත‍්‍රයේ නිලධාරීන් සියලූ දෙනා ඒකරාශී කරගැනීම වැදගත්.
මේ කටයුත්ත කිරීමේදී අපේ සම්පත්, ජනතාව, රජය, පෞද්ගලික ආදී මේ සියලූ දෙනා ඒකාබද්ධව ඇති කරගත යුතු එක`ගතාවන් සම්පත් හුවමාරුකර ගැනීම ඉතාමත් වැදගත්. අපි වැඩි වැඩ කොටසකුත් එක්ක වැඩි කාර්යක්ෂමතාවකින් කටයුතු කර ඉදිරියට යාමේ අවශ්‍යතාව අපි හැම කෙනෙක්ම පිළිගන්නවා. රටක ඇති නැති පරතරය දුගී භාවය වත්පොහොසත්කම් ආදිය ගත්විට අපේ රටත් ලෝකයේ අනෙක් රටවල් වගේමයි.
සරත් අමුණුගම ඇමතිතුමා පැවසුවා රටක පොහොසතුන් ඉන්න  ඕනෑ කියලා. රටක පොහොසතුන් සිටිය යුතුයි. නමුත් පොහොසතුන් රට පාලනය නොකළ යුතුයි කියන එකයි මගේ අදහස. මධ්‍යම පාන්තිකයන් අතේ තමයි රටක පාලනය තිබිය යුත්තේ. දාර්ශනිකයන් කියන දෙයක් තමයි පොහෙසතුන් රාජ්‍ය පාලනය නොකළ යුතුයි කියන එක. තියෙන මිනිසුන්ගේ වත්පොහොසත්කම් නැති මිනිසුන් අතරේ බෙදීයාමත් සිදුවිය යුතුයි.
ග‍්‍රාම ශක්ති මේ වැඩපිළිවෙළ වඩාත් සාර්ථකව ඉදිරියට ගෙන ගොස් මේ රටේ දුගී භාවය නැතිකර තිරසර සංවර්ධන වැඩපිළිවෙළ තුළ අපි බලාපොරොත්තු වන ඉලක්ක සම්පූර්ණ කර ගැනීමට ඔබ සෑම කෙනෙකුගේම සහය ඉල්ලා සිටිනවා. මේ වැඩසටහන සකස් කිරීමේදී සරත් අමුණුගම ඇමතිතුමා ඇතුළු අමාත්‍ය අනු කාරක සභාව, විශේෂඥ මණ්ඩලය ඇතු`එ කාර්ය මණ්ඩලය, ජනාධිපති ලේකම් කාර්යාලයේ නිලධාරීන්ටත් ස්තූතිවන්ත වෙනවා.’’ යැයි ද ජනාධිපතිවරයා පැවසීය.
ග‍්‍රාම ශක්ති වැඩසටහනේ මෙහෙයුම් කමිටු සභාපති, විශේෂ ව්‍යාපෘති අමාත්‍ය ආචාර්ය සරත් අමුණුගම මහතා මෙහිදී මෙසේ අදහස් දැක්වීය.
‘‘මේ වර්ෂය දිළි`දුකම පිටුදැකීමේ වර්ෂය ලෙස නම්කිරීම හා එය ජාතික ප‍්‍රතිපත්තියක් බවට පත්කිරීම ගැන මම ජනාධිපතිතුමාට ස්තුතිවන්ත වෙනවා. මෙම වැඩපිළිවෙළ ක‍්‍රියාත්මක කිරීමේදී දිළි`දුකමේ ප‍්‍රමාණය, රජය මෙයට පිළිතුරු සොයන්නේ කෙසේද?, ගැමි ජනතාව මෙයට පිළිතුරු සෙවිය යුත්තේ කෙසේද?, මෙම ව්‍යාපාරය දියත් කිරීමේදී සැලකිලිමත් විය යුතු දේ ආදී සියල්ල ගැන අවධානය යොමු කළ යුතුයි.
මහබැංකුව විසින් ලබාදුන් 2016 වසරේ වාර්තාව හා තවත් වාර්තා අනුව දිළිඳුකම පිටුදැකීම අතින් දියුණුවන රටවල් අතර අපි ඉදිරියෙන් සිටිනවා. අපේ රටේ ජනගහණයෙන් සියයට 0.4ක් අති දරිද්‍රතාවෙන් පෙළෙනවා. ඒ ප‍්‍රමාණය අනුව එය ලංකාවේ විශාල ප‍්‍රශ්නයක් නෙවෙයි. නමුත් සියයට 14ක් පමණ සාපේක්‍ෂ දුප්පත්කමින් පෙළෙනවා. හදිසි ආපදා ආදිය නිසා එම ප‍්‍රමාණය සියයට 20ක් පමණ වෙනවා. අපි මේ පිරිස වෙනුවෙන් මේ වැඩපිළිවෙළ ක‍්‍රියාත්මක කළ යුතුයි.
යුද්ධයෙන් පීඩාවට පත් මුලතිව්, මඩකළපුව, මන්නාරම, කිලිනොච්චි ආදී දිස්ත‍්‍රික්කවල මෙන්ම මොනරාගල, බදුල්ල වැනි දිස්ත‍්‍රික්ක දරිද්‍රතාව වැඩි දිස්ත‍්‍රික්ක ලෙස හඳුනාගෙන තිබෙනවා. රජය දැනටමත් මේ ප‍්‍රජාව වෙනුවෙන් සැලකිය යුතු මුදලක් වෙන් කරනවා. රජය මුදල් හා නිලධාරීන් ද ලබාදී තිබුණත් දෙපාර්තමේන්තු අතර ඇති තරගය නිසා මෙම වැඩපිළිවෙළ නිසි ලෙස ක‍්‍රියාත්මක වෙන්නේ නැහැ. ඒ නිසා අපි වෙන්කරන සම්පත්වලින් උපරිම ප‍්‍රයෝජන ලබාගත යුතුයි.’’
පාර්ලිමේන්තු මන්ත‍්‍රී අතුරලියේ රතන හිමියන් සහ සමාජ සවිබලගැන්වීම් හා ශුභසාධන අමාත්‍ය එස්.බී දිසානායක, නිවාස හා ඉදිකිරීම් අමාත්‍ය සජිත් ප්‍රේමදාස, ජනාධිපති ලේකම් පී.බී අබේකෝන් යන මහත්වරුන් ඇතුළු පිරිසක් මෙම අවස්ථාවට සහභාගී වී සිටියහ.
බඩු පිටරට යවා ලෝක වෙළෙඳපොළ අල්ලා ගැනීමට ශ්‍රී ලංකාව සූදානම්.
“අපනයන ආර්ථිකයෙන් ශීඝ්‍ර දියුණුවකට ගොස් ලෝක වෙළෙඳපොළ අල්ලා ගැනීමට ශ්‍රී ලංකාව දැන් සූදානම්” බව අග්‍රාමාත්‍ය රනිල් වික්‍රමසිංහ මහතා ඌව පරණගම-යාලගම දී පැවැසීය.
ශ්‍රී ලංකාව සමඟ තරහවී සිටි ලෝකයේ සෑම රටක්ම යහපාලන රජය යටතේ ලංකාව සමඟ යහළුවී සිටින බව කී අග්‍රාමාත්‍ය රනිල් වික්‍රමසිංහ මහතා, කඩිනම් ශීඝ්‍ර සංවර්ධනයක් තුළින් රාජපක්ෂ ණය ඇතුළු සියලු ණය බරින් රට මුදාගත හැකි ශක්තිමත් ආර්ථිකයක් නිර්මාණය කරන්නේ යැයි ද කීවේය.
අග්‍රාමාත්‍ය රනිල් වික්‍රමසිංහ මහතා මේ බව පැවැසූයේ ඌව පරණගම-යාලගම යොවුන් අපනයන කෘෂි ගම්මානය ආරම්භ කිරීමේ උත්සවයේ ප්‍රධාන ආරාධිත ලෙස සහභාගී වෙමිනි.
අක්කර 53ක භූමියක කෘෂි ගම්මානය ඇරඹෙන අතර, අඹ, ගම්මිරිස්, අන්නාසි, වැල් දොඩම්, කටු අනෝදා, රට කජු යන භෝග මෙන්ම මී මැසි පාලනය අපනයනය සඳහා මෙහි වගාකිරීමට නියමිතය.
කෘෂි භෝග වගාව කරන තරුණ තරුණියන් සඳහා අක්කර තුනක නේවාසිකගාරයක් ද මෙහි ඉදි කෙරේ. උමා ඔය අසබඩ සුන්දර බිම් තීරයක ගොවිබිම පිහිටයි. උව පළාත් කෘෂිකර්ම, මහාමාර්ග හා සත්ව නිෂ්පාදන අමාත්‍ය උපාලි සමරවීර මහතාගේ සංකල්පයකට අනුව ගොවි ගම්මානය ඉදිකෙරිණ.
එහිදී වැඩිදුරටත් අදහස් දැක්වූ අග්‍රාමාත්‍ය රනිල් වික්‍රමසිංහ මහතා මෙසේ ද පැවැසීය.“මා බදුල්ල දිස්ත්‍රික්කයට පැමිණෙන්නේ නිලධාරීන් ඇතුළු පාක්ෂිකයන් සමඟ දිස්ත්‍රික්කය සම්බන්ධව සාකච්ඡා කිරීමටයි. අද ඌව පරණගමට පැමිණියේ ඉතා දුෂ්කර ගම්මානයක් වන යාලගමුවේ පැවැත්වෙන උත්සවයකටයි.
මේ දුෂ්කර ගම්මානයේ පැවැත්වෙන උත්සවයට සහභාගී වීමට පැමිණි ඔබ සැමට මාගේ ස්තූතිය පළමුවෙන්ම පුද කිරීමට කැමැතියි. වියළි කාලගුණය මධ්‍යයේ ද රස්නය නොතකා මෙහි පැමිණි ඔබට නැවත වාරයක් ස්තූතිවන්ත වීමට කැමැතියි.
ඌව පරණගම, වලපනේ, වියලුව යන ආසන තුන එකතුවන ස්ථානය වන මේ නොදියුණු ප්‍රදේශය දියුණු කිරීමේ කාර්යය උපාලි සමරවීර මහතා බාර ගත්තා.
උපාලි සමරවීර මහතා පාර්ලිමේන්තුවේ මෙන්ම පළාත් සභාවේ ද දක්ෂ අන්දමින් තම වැඩ කටයුතු කළා. පළාත් සභාවේ කෘෂිකර්ම අමාත්‍යාංශය උපාලි සමරවීර මහතාට බාර දුන්නේ ප්‍රදේශයට විශාල සේවයක් කිරීමටයි. එතුමා කරන වැඩ කටයුතු පිළිබඳව සොයා බැලීමට පැමිණෙන්නැයි කිහිප වතාවක්ම මට ආරාධනා කළා. ඒ අනුවයි අද මා මේ ප්‍රදේශයට පැමිණියේ.
එතුමාගේ අරමුණ ප්‍රදේශයේ යොවුන් කෘෂි අපනයන ගම්මානය ආරම්භ කිරීමයි. ඒ සඳහා විවිධ පාර්ශ්ව විවිධ අදහස් උපදෙස් දී තිබෙනවා. ප්‍රාථමික කටයුතු අමාත්‍යාංශයෙන් ද අවශ්‍ය මුදල් ආධාර ඒ සඳහා දෙනවා. ඉදිරියේදී මේ සඳහා තවත් සැලසුම් ඉදිරිපත් කළායින් පසු මුදල් දීමට මා සූදානම් බව පැවැසීමට කැමැතියි.
තල්පිටිගල ජලාශය ඉදිවීමත් සමඟම ප්‍රදේශය විශාල දියුණුවක් ලබනවා. ජාතික ආණ්ඩුව ඇති කරන අවස්ථාවේදී සිවිල් ගුවන් සේවා හා ප්‍රවාහන අමාත්‍ය නිමල් සිරිපාල ද සිල්වා මහතා පවසා සිටියේ තල්පිටිගල ජලාශය ඉදිකර ඒ ව්‍යාපෘතිය සාර්ථක ව්‍යාපෘතිය කර ගැනීමට ආධාර උපකාර දෙන ලෙසයි. චීන රජයට මේ පිළිබඳව කතා කර කැබිනට් මණ්ඩලයට ඉදිරිපත් කිරීමෙන් අනතුරුව දැන් මුදල් අනුමත වෙලා.
තල්පිටිගල ජලාශ ව්‍යාපෘතිය සාර්ථක වූ පසුව මෙහි ඉඩම්වල වටිනාකම දෙගුණයකටත් වඩා වැඩි වීමට නියමිතයි. කෘෂි අපනයන ගම්මානය මෙහි ආරම්භ කිරීමට නියමිතව තිබෙනවා. සාමාන්‍යයෙන් ගම්මානවල පදිංචිකරුවන් කරන්නේ වී ගොවිතැන හෝ වෙනත් සාම්ප්‍රදායික භෝග වගා කිරීම හෝ පමණයි. නමුත් මේ ගම්මානයේ තත්ත්වය ඊට වඩා වෙනස් බව කිව යුතුයි. අපනයනයට අවශ්‍ය ගොවිතැන් මෙහි කෙරෙනවා. ශ්‍රී ලංකාව අපනයන ආර්ථිකය සඳහා සූදානම් කරනවා.
ජේ.ආර්. ජයවර්ධන ජනාධිපතිවරයා මීට වසර 40කට පෙර ශ්‍රී ලංකාව ලෝක වෙළෙඳපොළට එකතු කර අපනයන ආර්ථිකයේ මූලාරම්භය ඇති කළා. යුද්ධය නිසා යම් යම් පසුබෑම් ඇති වුණා. 2009 වසරේදී යුද්ධය අවසන් වූ පසු නැවතත් අපනයන ආර්ථිකයකට ගමන් කළ යුතුව තිබුණා. යුද්ධයෙන් පසුව අපේ ආර්ථිකය විනාශ වුණා. ආර්ථිකය දියුණු කරන්න ශක්තියක් තිබුණේ නැහැ.
ආර්ථිකය දියුණු කිරීම සඳහා තිබෙන එකම මාර්ගය අපනයන වෙළෙඳපොළට ගමන් කිරීමයි. ශ්‍රී ලංකාවට දැන් යුරෝපා වෙළෙඳපොළ විවෘතයි. 2003 වසරේ මා අගමැතිවරයා වශයෙන් සිටිය දී ඒ පිළිබඳ සාකච්ඡා කළා. නමුත් ඉන්පසු පැමිණි ආණ්ඩුව එය ප්‍රතික්ෂේප කළා.
බංග්ලාදේශය යුරෝපා වෙළෙඳපොළ අල්ලා ගත්තා. දැන් බංග්ලාදේශයට ගෙවුම් ශේෂයේ ප්‍රශ්නයක් නැහැ. ඕනෑ තරම් විදේශ විනිමය තිබෙනවා. අපට වඩා පස් හය ගුණයකින් බංග්ලාදේශය විදේශ විනිමයෙන් පෝසත් වෙලා. බංග්ලාදේශය ඔවුන්ගේ අවස්ථා මෙන්ම ශ්‍රී ලංකාවට ලැබුණු අවස්ථාවලින් ද ප්‍රයෝජන ගැනීම නිසා මේ දියුණුව ලබා ගැනීමට හැකි වුණා.එකල අපට යුරෝපා වෙළෙඳපොළට පිවිසීමට තිබූ අවස්ථාව ප්‍රතික්ෂේප කළා. ඒ නිසා පසුගිය ආණ්ඩුවට රටේ ආර්ථිකය දියුණු කිරීමට නොහැකි වුණා. දිගින් දිගටම ඔවුන් ණය ගැනීමට පටන් ගත්තා. ශ්‍රී ලංකාව එතෙක් ගෙන තිබුණේ දේශීය වාණිජ ණය පමණයි. පසුගිය ආණ්ඩුව විදේශීය වාණිජ ණය ගන්නත් පටන් ගත්තා. ආර්ථිකය බංකොළොත් වුණා. අපේ ආර්ථිකයට ණය ගෙවන්න ශක්තියක් නැති වුණා. ආදායමක් තිබුණෙත් නැහැ.
ණය ගෙවීමට නොහැකි පුද්ගලයකු තවත් ණයක් ගත්විට වන්නේ කුමක් ද? ණය ගෙවීමට හැකි මට්ටමට ආදායම ප්‍රමාණවත් විය යුතුයි. නමුත් පසුගිය රජය සීමාවකින් තොරව ණය ගැනීම නිසා ණය ගෙවා ගැනීමට නොහැකි තත්ත්වයක් උදා වුණා. ආණ්ඩු මාරුව වුණේ මෙවැනි තත්ත්වයක් තිබිය දී බව කිව යුතුය.
මෛත්‍රීපාල සිරිසේන මහතා පොදු අපේක්ෂක ලෙස ඉදිරිපත් කර ජයග්‍රහණය කිරීමෙන් අනතුරුව ජාතික ආණ්ඩුව බිහි කළේ ණය උගුලෙන් ගොඩ ගැනීමටයි. ණය උගුලේ සිර වී මැරෙනවා ද නැතිනම් අපේ ශක්තියෙන් ණය උගුලෙන් ගොඩ එනවා ද කියා තීරණය කිරීමට සිදු වුණා.
පළමුවෙන්ම කළ යුත්තේ රටේ ආදායම වැඩි කිරීමයි. අප ඒ වැඩ කටයුත්ත කරමින් සිටිනවා. ආදායම් බදු නොගෙවූ පුද්ගලයන්ගෙන් ආදායම් බදු අය කර ගත්තා. වැට් බදු අය කර ගත්තා. ඊට එරෙහිවත් විශාල උද්ඝෝෂණ පැවැත්වුණා. නමුත් මේ වනවිට රජයේ ආදායම වැඩි වෙලා. ඒ  නිසා ආණ්ඩුව පවත්වා ගැනීම සඳහා ගත යුතු ණය ප්‍රමාණය අඩු කිරීමට අපට හැකියාව ලැබුණා.
ලබන වසරේ පමණක් අපට ගෙවීමට ඇති දේශීය ණය ප්‍රමාණය රුපියල් කෝටි අනූ හයදහසයි. මෙසේ ගෙවිය යුතුව තිබෙන්නේ 2007, 2008, 2009 වසරවල ගත් ණයයි. ඊළඟ වසර හතරේ දී ගෙවිය යුතු විදේශ ණය ප්‍රමාණය ඩෙලර් කෝටි එක් දහස් පන්සීයක් වෙනවා. තද අව්වට ක්ලාන්තය හැදුණේ නැතත් ණය මුදල ගැන ඇසූ විට ක්ලාන්තය හැදෙනවා.
ණය බර කළමනාකරණය කර ගනිමින් රට දියුණු කළ යුතුයි. 2020 වනවිට ණය ගෙවීමට හැකියාව ඇති ශක්තිමත් ආර්ථිකය බිහි කිරීම අපේ අරමුණයි. එක් පැත්තකින් අප ක්‍රමානුකූලව රජයේ ආදායම වැඩි කර තිබෙනවා. අනෙක් අතින් තරුණ තරුණියන් සඳහා රැකියා බිහි කළ යුතුයි. අප එය කරන්නේ කෙසේ ද?
ණය ගන්නවා නම් එය ගෙවීමටත් හැකියාවක් තිබිය යුතුයි. ඒ සඳහා අපනයන ආර්ථිකය ශක්තිමත් කළ යුතුයි. ශ්‍රී ලංකාවේ වෙළෙඳපොළින් පමණක් මුදල් සොයා ගන්න හැකියාවක් නැහැ. යුරෝපා වෙළෙඳපොළ, ඉන්දියා වෙළෙඳපොළ, චීන වෙළෙඳපොළ අල්ලා ගෙන අපනයන ආර්ථිකය දියුණු කළ යුතුයි. එසේ කළවිට ඊළඟ වසර දහයේ දී වුවත් ණය ගත්විට ඒ ණය පහසුවෙන්ම ගෙවා දැමිය හැකි තත්ත්වය උදා වෙනවා.
එදා මහින්ද රාජපක්ෂ ණය ගනිද්දී අත්පුඩි ගැසූ මාධ්‍ය වෙන්නේ කුමක්දැයි අද අපෙන් අසනවා. රාජපක්ෂ ගත් ණය ගෙවා දැමීම සඳහා තවත් ණය ගැනීමට අද අපට සිදු වෙලා. ඒ තත්ත්වය දිගින් දිගටම ගෙන යෑමට හැකියාවක් නැහැ. ණය උගුලට මුහුණ දීම සඳහා ශක්තිමත් ආර්ථිකය ඇති කළ යුතුයි.
අපේ ආර්ථිකය ශක්තිමත් විය යුත්තේ වර්තමානයේ ගන්නා ණය ගෙවා දැමීමට පමණක් නොවෙයි. පසුගිය වසර දහයේදී ගත් ණය ගෙවා දැමීමට ශක්තිය තිබිය යුතුයි. එසේ නම් කඩිනම් ශීඝ්‍ර සංවර්ධනය ආරම්භ කර අප ගන්නා ණයත්, පසුගිය වසර දහයේ දී ගත් ණයත් ගෙවීමට හැකි තත්ත්වය නිර්මාණය කළ යුතුයි.
මේ කාර්යය පසුගිය වසරේ නොකළේ ඇයි දැයි බොහෝ අය විමසනවා. පසුගිය වසරේදී අපට ජාතික ආදායම වැඩි කර ගැනීමේ කාර්යබාරයට මුහුණදීමට වුණා. පළමුවෙන්ම අප රටේ ආදායම වැඩි කරගත යුතුයි. එය සාර්ථක වී ඇති නිසා දැන් අපට සංවර්ධනයට යා හැකිව තිබෙනවා. මුළු රටම
අපනයන ආර්ථිකය මගින් පොහොසත් කර සංවර්ධනය ළඟා කර ගැනීම අපේ අරමුණයි.
ලෝක වෙළෙඳපොළ අපේ වෙළඳපොළ බවට පත්කර ගත යුතුයි. ඌව පරණගම, වැලිමඩ, බදුල්ල, කොළඹ වෙළෙඳපොළවල් තරග කරන්නා සේ ලෝක වෙළෙඳපොළ සමඟ අද අප තරග කළ යුතුයි. සිංගප්පූරු වෙළෙඳපොළ, ප්‍රංශ වෙළෙඳපොළ, ශැංහයි වෙළෙඳපොළ සමග තරග කළ යුතු තත්ත්වයන් ඇති කළ යුතුයි. අපට ඒ ශක්තිය තිබෙන බව ඇඟලුම් කර්මාන්තයෙන් පෙන්නුම් කළා. තේ කර්මාන්තයෙන් ද ඒ ශක්තිය පෙන්නුම් කර තිබෙනවා.
කර්මාන්ත, සංචාරක, ව්‍යාපාර ආදී සියල්ල අපනයන ආර්ථිකය බවට පත්කර විශාල සංවර්ධන ව්‍යාපාරය ක්‍රියාත්මක කරනවා. යුරෝපා වෙළෙඳපොළ අල්ලා ගැනීමට යළිත් අපට හැකියාව ලැබෙනවා. මේ පිළිබඳව අප යුරෝපා සංගමය සමඟ සාකච්ඡා කළා. යුරෝපා වෙළෙඳපොළට පිවිසීම සඳහා යුරෝපා සංගමය අපට භාණ්ඩ 6600කට සම්පූර්ණ බදු සහන දුන්නා. ප්‍රතික්ෂේප කළ තීරු බදු සහන සියල්ල දැනට අපට ලැබී තිබෙනවා.
ඇඟලුම් භාණ්ඩ පමණක් නොව තවත් භාණ්ඩ රැසක් තීරු බදු සහනයට අයත් බව කිව යුතුයි. ඒ අතර අඹ, අන්නාසි, ගම්මිරිස් ආදියත් යුරෝපයට යැවීමට උපාලි සමරවීර මහතා කල්පනා කරලා. යුරෝපය අපට උපකාර කරනවා. ඔවුන් අපට සම්පූර්ණ වෙළෙඳපොළ දුන්නා.
අප දැන් ලෝකයේ සෑම රටක් සමඟම මිතුරු වී සිටිනවා. යුරෝපය පමණක් නොව ඉන්දියාව, ජපානය, චීනය, සිංගප්පූරුව ආදී රවටල් ද අපේ හොඳ මිතුරන් බවට පත්වෙලා.
ජපානයට හා ඉන්දියාවට යෑමට මට අවස්ථාව ලැබුණා. ඔවුන් අපේ දියුණුවට විශාල වශයෙන් උපකාර කරනවා. ප්‍රධාන නගර දියුණු කිරීම සඳහා අවශ්‍ය සැලසුම් සකස් කිරීමට ආධාර කිරීමට, කොළඹ වරාය තවත් දියුණු කිරීමට, කොළඹ වරායට උතුරින් තවත් වරාය ඉදිකිරීමට, කටුනායක ගුවන් තොටුපොළ දියුණු කිරීමට, කොළඹ සැහැල්ලු දුම්රිය මාර්ගය ඉදිකිරීමට, මෙරටට හොඳ තාක්ෂණය දීමට, මහනුවර අලුත් නගරය බවට පත් කිරීමට, ත්‍රිකුණාමලය වරාය ආශ්‍රිත ව්‍යාපෘති ක්‍රියාත්මක කිරීමට මෙන්ම අපගේ රූපවාහිනී නාලිකා ඩිජිටල්කරණය කිරීමට ජපානය එකඟවී සිටිනවා.
ත්‍රිකුණාමලය සංවර්ධනය සඳහා සහභාගී වීමට සූදානම් යැයි ඉන්දියාව පවසනවා. ලංකාව හා ඉන්දියාව එක්වී ත්‍රිකුණාමලයේ ව්‍යාපෘති රැසක් දියුණු කිරීමට ඉන්දීය රජය කැමැත්ත පළ කළා.
ත්‍රිකුණාමලය තෙල් ගබඩා හවුල් ව්‍යාපාරය ලෙස දියුණු කිරීම ඉන් එක් ව්‍යාපෘතියක් බව කිව යුතුයි. එයින් ශ්‍රී ලංකාවේ තෙල් සංස්ථාවට කිසිදු හානියක් වන්නේ නැහැ. තෙල් ගබඩා කර ඉන්දියාවට විකිණීමේ අවස්ථාව එවිට අපට ලැබෙනවා. එහි අප කර්මාන්තශාලා ඇති කරනවා. ඒ අවට විශාල දියුණුවක් ඇතිකළ යුතුයි. ඒ දියුණුවේ සැලසුම් ක්‍රියාත්මක කිරීම සඳහා ඉන්දියාව සමඟ ඒකාබද්ධ කමිටුව පත් කරනවා. ජපානයත් ඒ කාර්යය සඳහා එකතු වෙනවා.
සූර්යතාප විදුලි බලාගාරයක් සාම්පූර් ප්‍රදේශයේ ඉදිකිරීමට ඉන්දියාව ක්‍රියා කරනවා. ඊට අමතරව ඉන්දීය රජය විසින් කෙරවලපිටියේ එල්.එන්.ජී. විදුලි බලාගාරය ඉදි කරනවා.
ජපාන ආයෝජකයන් විසින් තවත් විදුලි බලාගාරයක් ඉදිකිරීමට නියමිතයි. විදුලි බලාගාරය සඳහා එල්.එන්.ජී. ගෑස් ගැනීම සඳහා අවශ්‍ය පාවෙන පර්යන්තය ඉන්දියාව ලංකාව හා ජපානය එක්ව ක්‍රියාත්මක කරනවා.උතුරේ ආර්ථිකය දියුණුකිරීම සඳහා ඉන්දියාවෙන් සහයෝගය ලැබෙනවා. මන්නාරමේ සිට වවුනියාවට, වවුනියාවේ සිට ත්‍රිකුණාමලයට, ත්‍රිකුණාමලයේ සිට දඹුල්ලට අධිවේගී මාර්ග ඉදිකිරීම සඳහා සැලසුම් සකස් කරන කණ්ඩායම ශ්‍රී ලංකාවට පැමිණීමට නියමිතයි.
දකුණු පළාතේ ඉන්දීය ආයෝජන සහිතව වෙළෙඳ කලාපයක් ඉදිකිරිමට ඉන්දීය සමාගම සූදානම්ව සිටිනවා. කළුතර අක්කර දහසක වෙළෙඳ කලාපය ඉදිකිරීම සඳහා තායි සමාගම පැමිණ සිටිනවා.
වයඹ වෙළෙඳ කලාප තුනක් ඉදිකරීමට නියමිතයි. මීට අමතරව හම්බන්තොට, වැල්ලවාය ප්‍රදේශවලත් වෙළෙඳ කලාප ඉදි කෙරෙනවා. ජාතික ආදායම වැඩි කරන අතර ඉතිරි සංවර්ධන කටයුතු සැලසුම් කරමින් සිටිනවා. කෘෂිකර්මාන්තය දියුණු කිරීමට ඉන්දියාවෙන් ආධාර දෙන බවට පොරොන්දු වුණා.
අපනයන කෘෂිකර්මාන්තය දියුණු කර මත්තල ගුවන් තොටුපොළින් අපේ භාණ්ඩ එතෙර යැවිය හැකි වැඩපිළිවෙළක් සකස් කිරීම සඳහා ඉන්දියාවේ සහයෝගය ගන්නවා. වතුකරයේ ජනතාවට  නිවාස ඉදිකිරීමට උතුරේ ජනතාවට නිවාස තැනීමට ඉන්දීය සහයෝගය ලැබෙනවා.
මීට අමතරව අපේ ශක්තියෙන් දකුණේ අක්කර දහසකට වැඩි ප්‍රමාණයක සංචාර කලාප ඉදිවෙනවා. හලාවත ප්‍රදේශය කේන්ද්‍ර කර ගනිමින් තවත් සංචාරක කලාපයක් ඉදිවෙනවා. බදුල්ල, බණ්ඩාරවෙල ප්‍රදේශවලත් වෙළෙඳ කලාප මෙන්ම සංචාරක කලාප ඇති කිරීමට අප සැලසුම් කර තිබෙනවා. මහනුවර නගරය විශාල සංචාරක මධ්‍යස්ථානය බවට පත් වෙනවා. එමෙන්ම සංස්කෘතික ත්‍රිකෝණය ආශ්‍රිතව ද සංචාරක කර්මාන්තය දියුණු කරනවා.
ශ්‍රී ලංකා වරාය අධිකාරිය හා චයිනා මර්චන්ට් සමාගම එක්ව හම්බන්තොට වරාය දියුණු කිරීමේ තවත් ව්‍යාපෘතියක් ක්‍රියාත්මක කිරීමට නියමිතයි. ඒ දියුණුව මේ ප්‍රදේශයටත් ගලා එනවා.
සෑම සංවර්ධන සැලසුමක්ම ගෙන ආවේ අපනයන ආර්ථිකය කරා යාමටයි. අපේ නිෂ්පාදන  එවිට ලෝක වෙළෙඳපොළේ  විකිණීමට හැකියාව ලැබෙනවා. ශ්‍රී ලාංකිකයන්ගේ ආදායම එවිට ඉහළ යනවා. එමෙන්ම ජාතික ධනය ඉහළ යනවා. දළ දේශීය ආදායම දෙගුණ තෙගුණ වෙනවා.
දුප්පත්කම තුරන් කර තරුණයන් සඳහා රැකියා බිහි කර ඉදිරියට යන ව්‍යාපාරය ජාතික රජය විසින් ක්‍රියාත්මක කරනවා. අප ආරම්භ කරන්නේ අපනයන ආර්ථිකයේ සංවර්ධනයයි.
අප ජාතික ආදායම ශීඝ්‍රයෙන් වැඩි කළා. හැමදාම හිඟන්නන් වශයෙන් ඉන්න හැකියාවක් නැහැ. අපනයන ආර්ථිකය මගින් ලෝක වෙළෙඳපොළට ඇතුළු විය හැකි ආර්ථිකය අප නිර්මාණය කරනවා.
1977 වසරේ නිදහස් ආර්ථිකය ආරම්භ කරද්දී අපට කිසිවක් තිබුණේ නැහැ. ඇඟලුම් කර්මාන්තය  නැහැ. 1977ට පෙර තිබූ රෙදි හැඳින්වූයේ ‘ඝණ්ඨාර මාර්ක්’ රෙදි යනුවෙන් බව වැඩිහිටියන් දන්නවා. අද වනවිට අප ඉහළ ප්‍රමිතියෙන් යුතු රෙදි ලෝකයට අපනයනය කරනවා.
එමෙන්ම විශාල වශයෙන් රබර් ටයර් හදනවා. මේ කර්මාන්ත පස් ගුණයකින් පමණ වැඩි කිරීම අපේ අරමුණයි. අප ළඟ වාද බේද නැහැ. සියලු දෙනා එකතු වී වසර 5කින් ඉදිරියට පනිමු. ඊට පසුව පක්ෂය ලෙස බෙදී තරග කරන්න හැකියි.
ජාතික ආණ්ඩුව නිර්මාණය කිරීමේ ප්‍රධාන අරමුණ ණය උගුලේ හිරවී තිබූ රට ඉන් බේරාගැනීමයි. ඒ කාර්යය සඳහා අපනයන ගම්මානයෙන් ලැබෙන උපකාරයට ද ස්තුතිය පළ කළ යුතුයි” යැයි ද රනිල් වික්‍රමසිංහ මහතා තවදුරටත් කීවේය.
ඌව පරණගම සංවිධායක ඌව පළාත් කෘෂිකර්ම, සත්ව නිෂ්පාදන සහ මහාමාර්ග අමාත්‍ය උපාලි සමරවීර මහතා:
“ඌව පරණගම ආසනයේ කෙළවරේ දුෂ්කරම ගම්මානයට අගමැතිතුමා පැමිණීම ගැන අපට ආඩම්බරයි. ඌව පරණගම සීයට 85ක ජනතාව ජීවත් වන්නේ කෘෂිකර්මාන්තයෙනුයි. හැමදාම කෘෂිකර්මාන්තයේ පෙරළියක් ඇති කිරීමේ වුවමනාව අපට තිබුණා.
යාලගමුවේ ගොවි ගම්මානය සඳහා අප අක්කර 53ක භූමිය හඳුනාගෙන තිබෙනවා. මේ අසලින් උමා ඔය ගලා බසිනවා. හිටපු ජනාධිපති රණසිංහ ප්‍රේමදාස මහතා ඇරඹූ වාසනා ගමත් මේ ආසන්නයේ තිබෙනවා. තල්පිටිගම වේල්ල ඉදිවෙන්නේත් මේ ආසන්නයේයි. මෙය මා වසර 16කට පෙර දුටු සිහිනයක් බව කිව යුතුයි. අක්කර 53ක් වන ඉඩමේ අක්කර 50ක් වගා කටයුතු සඳහා ද අක්කර 3ක් මෙහි කෘෂිකාර්මික කටයුතු සඳහා සහභාගී වන තරුණ තරුණියන්ගේ නේවාසික පහසුකම් සඳහා ද වෙන්කර තිබෙනවා.
අඹ, ගම්මිරිස්, අන්නාසි, වැල්දොඩම්, කටු අනෝදා, රට කජු යන භෝග මෙහි වගා කරනවා.  විශේෂයෙන් ජර්මනියේ මේ භෝග සඳහා විශේෂ ඉල්ලුමක් තිබෙනවා.”
කම්කරු සබඳතා රාජ්‍ය අමාත්‍ය රවී සමරවීර මහතා:
“රාජ්‍ය නායකයකු ඉතා දුෂ්කර ප්‍රදේශයකට පැමිණීම ගැන ස්තූති විය යුතුයි. මෙවැනි දුෂ්කර ප්‍රදේශවලට සේවය කරන්නේ එක්සත් ජාතික පක්ෂ ආණ්ඩු පමණයි. ප්‍රේමදාස ජනාධිපතිතුමාගෙන් පසුව මේ ප්‍රදේශයට ආ එකම රාජ්‍ය නායකයා රනිල් වික්‍රමසිංහ මහතායි.
අපනයන ගම්මානය ඉදි කිරීමෙන් පසු ප්‍රදේශය ශීඝ්‍රයෙන් දියුණු වීමට නියමිතය. පරිවර්තනය සිතන තරම් ලේසි නැහැ. අප බාර ගත්තේ හොඳ රටක් නොවෙයි. අප ජනප්‍රිය නොවන ආණ්ඩුවක් වී ඇත්තේ හරි දේ කරන නිසයි. තව වසර 2ක් යනවිට ජන වරමේ සැබෑ වෙනස දැක ගැනීමට හැකි වේවි.
ඉදිරියේදී විශාල සංවර්ධන වැඩසටහන් ක්‍රියාත්මක කරනවා. ජනතාව ඉවසිලිවන්තව අප සමඟ ගමන යන්න සූදානම් වෙන්න.”
ඌව පරණගම යොවුන් පාර්ලිමේන්තු මන්ත්‍රී රංජන් ශ්‍රීනාත් මහතා:“උපාලි සමරවීර යනු අභියෝග බාර ගන්නා නායකයයි. ඔහුගේ මූලිකත්වයෙන් ඇරැඹුණු ව්‍යාපෘතිය අනිවාර්යයෙන්ම සාර්ථක වන බව අපට විශ්වාසයි.
අභියෝග බාර ගැනීමට අප සූදානම්. ඒ මෙරට තාරුණ්‍යයට හෙට දවස සෑදීම සඳහායි. ඌව පරණගම ආසනය කෙළවරේ දුෂ්කරම ගම්මානයට අගමැතිතුමා පැමිණීම ගැන අපට ආඩම්බරයි.
2000 වසරේ නවක මන්ත්‍රීවරයකු ලෙස පාර්ලිමේන්තුවට පැමිණියා. 2000 බල පෙරළියෙන් පසුව ආණ්ඩුව විසුරුවා හැරියා. 2001 දී අප ආණ්ඩුව පිහිටෙව්වා. ඌව පරණගම සීයට 85ක් ජීවත් වන්නේ කෘෂිකර්මාන්තයෙනුයි. කෘෂිකර්මාන්තයේ පෙරළිය කිරීමේ වුමනාවක් අපට තිබුණා.”
ප්‍රදේශයේ දේශපාලනඥයෝ ඇතුළු විශාල පිරිසක් මේ අවස්ථාවට සහභාගී වූහ.
අධ්‍යාපනයේ මහ පෙරළියක් ඉදිරි වසරවලදී කරනවා.
ඉදිරි වසරවලදී අධ්‍යාපන ක්ෂේත‍්‍රයේ සංශෝධන හා ප‍්‍රතිසංවිධාන කටයුතු රැසක් සමඟ විශාල පෙරළියක් කරන බව, අග‍්‍රමාත්‍ය රනිල් වික‍්‍රමසිංහ මහතා බණ්ඩාරවෙලදී ඊයේ (18) ප‍්‍රකාශ කළේය.
”අධ්‍යාපනයේ තිබෙන අර්බුදවලට විසඳුම් සොයමින් කඩිනමින් ජාතික අධ්‍යාපන ප‍්‍රතිපත්තිය ඉදිරිපත් කරන බව කී අග‍්‍රාමාත්‍ය රනිල් වික‍්‍රමසිංහ මහතා දැනටමත් ඒ සඳහා සාකච්ඡා පවත්වන බවත් යෝජනා ද ලැබී ඇති බවත්” පැවැසීය.
”මෙරට සියලූ පාසල් ජාත්‍යන්තරයට යනු දැකීම ආණ්ඩුවේ අපේක්ෂාව බවත්, ඒ වෙනුවෙන් ගුරුවරුන් තෝරා ගැනීමේ සිට සියලූම කටයුතු නිසි දැක්ම සහිත වැඩපිළිවෙළ ඉදිරිපත් කරන බවත්” අග‍්‍රාමාත්‍යවරයා එහිදී තවදුරටත් කීය.
බණ්ඩාරවෙල ශාන්ත තෝමස් විද්‍යාලයේ 75 වැනි සංවත්සරය වෙනුවෙන් සංවිධානය කර තිබූ අධ්‍යාපනික ප‍්‍රදර්ශනය විවෘත කිරීමේ උත්සවයේ ප‍්‍රධාන ආරාධිත අමුත්තා ලෙසින් එක්වෙමින් අග‍්‍රාමාත්‍ය රනිල් වික‍්‍රමසිංහ මහතා ඒ අදහස් පළ කළේය.
අධ්‍යාපනයේ තිබෙන අර්බුදවලට හේතුව මුදල් නැතිකම නොව සුදුසු, ඇත්දැකීම්, දැනුම, පළපුරුද්ද හා දක්ෂතාව ඇති පිරිස් තනතුරුවලට පත් නොවීම යයි පෙන්වා දුන් අග‍්‍රාමාත්‍ය රනිල් වික‍්‍රමසිංහ මහතා උත්සව සභාව අමතමින් මෙසේ ද කීය.
”මෙය විශාල ප‍්‍රදර්ශනයක් වනවා. අවාසනාවකට මට සියලූ කුටි නරඹන්න අවස්ථාව නැහැ. පාසලේ දරුවෝ තාක්ෂණ හා විද්‍යා කුටි ඇතුළු කුටි 60ක් නිර්මාණය කරලා. එය අපට මහත් සතුටක් වනවා. පාසලේ දරුවන්ට ඉදිරි දින දෙක කාර්ය බහුල වේවි. ප‍්‍රදේශයේ අනෙක් පාසල් වගේම ජනතාවත් ප‍්‍රදර්ශනය නරඹන්න පැමිණේවි.
මේ පාසලේ ඉතිහාසය ගැන මා යමක් කිව යුතුයි. මේ පාසල ආරම්භ වුණේ 1942 දීයි. ජපාන අධිරාජ්‍යයා ලංකාවට බෝම්බ දැමුවේ ඒ වර්ෂයේයි. ඒ වසරේ අපේ‍්‍රල් 6 වැනිදා කොළඹට බෝම්බ දැම්මා. කොළඹ එවකට පැවැති රෝයල්, තෝමස් ඇතුළු සියලූ පාසල් බි‍්‍රතාන්‍ය රාජකීය හමුදාවේ කඳවුරු බවට පත් වුණා.
කොළඹ තිබූ පාසල් සියල්ල එදා බණ්ඩාරවෙලට ආවා. රෝයල්, ශාන්ත තෝමස්, ශුද්ධ පවුලේ කන්‍යාරාමය ඇතුළු පාසල් සියල්ල බණ්ඩාරවෙලට ගෙන ආවා. මගේ සීයා, මගේ අම්මත්, තාත්තත් බණ්ඩාරවෙලට එව්වා. මගේ සීයා ඞී.ආර්. විජයවර්ධන මේ පළාතේ වෙච්ච සංවර්ධනය දුටුවා.
බණ්ඩාරවෙල රාජකීය විද්‍යාලය, බණ්ඩාරවෙල මධ්‍ය මහා විද්‍යාලය බවට පත් වුණා. ශාන්ත තෝමස් විද්‍යාලය ගුරුතලාවටත් බණ්ඩාරවෙලටත් ආවා. ඒ නම්වල වෙනසක් වුණේ නැහැ. මේ පාසල නැවත ගත්තායින් පසුව මේ ප‍්‍රදේශවල පෞද්ගලික පාසල් නැතුව ගියා. රටේ බොහෝ ප‍්‍රදේශවල එහෙමයි.
ලාභ උපයපු පාසල් වගේම ලාභ ඉපයීමෙන් තොර පාසල් ද තිබුණා. අධ්‍යාපන අමාත්‍යවරයා ලෙස ද මට බණ්ඩාරවෙල ශාන්ත තෝමස් විද්‍යාලයට පැමිණෙන්න අවස්ථාව ලැබුණා. මගේ බිරිඳත් මේ පාසලට පැමිණ තිබෙනවා.
බණ්ඩාරවෙල ශාන්ත තෝමස් විද්‍යාලයේ බණ්ඩාරවෙල අධ්‍යාපන ආයතනය බවට පත් වෙලා. මා හරීන් ප‍්‍රනාන්දු අමාත්‍යවරයාට බණ්ඩාරවෙලට පිහිනුම් තටාකය දීම සම්බන්ධයෙන් කතා කළා. බණ්ඩාරවෙල ප‍්‍රදේශයට හොඳ ක‍්‍රීඩාංගණයක් අවශ්‍යයි. අනෙකුත් පාසල්වලටත් භාවිත කළ හැකි පිහිනුම් තටාකය සහ ක‍්‍රීඩාංගණය අවශ්‍යයි. බණ්ඩාරවෙල ශාන්ත තෝමස් විද්‍යාලය බණ්ඩාරවෙල සහ ඌව පළාතේ සංවර්ධනයේ කේන්ද්‍රස්ථනය ලෙස හඳුනා ගන්න පුළුවනි.
බණ්ඩාරවෙල ශාන්ත තෝමස් අද ප‍්‍රදේශයේ ප‍්‍රධාන අධ්‍යාපන ආයතනය බවට පත්වෙලා. බණ්ඩාරවෙල පමණක් නොවේ රටේත් උසස් තත්ත්වයේ තිබෙන පාසලක් බවට පත් වෙන්න ශාන්ත තෝමස් විද්‍යාලට හැකියාව ලැබිලා.
ශාන්ත තෝමස් විද්‍යාලයත් ඇතුළුව අපට උසස් තත්ත්වයේ පාසල් හයක් පමණ මේ ප‍්‍රදේශයෙන් හඳුනා ගන්න පුළුවනි. එහෙත් අවාසනාවකට අනෙකුත් පාසල් ඒ තත්ත්වයට පත්ව නැහැ. එය කනගාටුවට කරුණක් වනවා. මොනරාගල ඇතුළු දිස්ත‍්‍රික්ක, ප‍්‍රදේශ ගණනාවක මේ ප‍්‍රශ්නය තිබෙනවා.
අධ්‍යාපනයේ අර්බුදයක් තිබුණා. ඒ අර්බුදය මුදල් නැතිකම නොවේ. රජයෙන් අධ්‍යාපනය සඳහා විශාල මුදලක් වෙන් කරනවා. ඒ මුදල් වලින් විශාල කොටසක් පළාත් සභාවලට යනවා.
අප මූලික අධ්‍යාපනය දෙනවා. ගුරුවරුන් බඳවා ගන්නවා. එහෙත් උසස් ප‍්‍රතිඵල ඉහළ ප‍්‍රගතිය පෙන්නුම් කරන්න බොහෝ පාසල් අසමත් වෙලා. ඒ නිසා බොහෝ මාපියන් තමන්ගේ දරුවන් රජයේ පාසල්වලින් ඉවත් කරගෙන පෞද්ගලික පාසල්වලට දමනවා. බොහෝ පාසල්වල අධ්‍යාපනය තිබෙන්නේ පහළ මට්ටමකයි. ලාභ ලබන වගේම ලාභ නොවන පෞද්ගලික පාසල් ද අද බිහි වෙලා.
අද අධ්‍යාපනයට විශාල පිපාසයක් ඇති වී තිබෙනවා. මාපියන් අධ්‍යාපනයෙන් සංවර්ධනය බලාපොරොත්තු වෙනවා. අධ්‍යාපනයට දක්ෂ පිරිස් තනතුරුවලට යොමු කළ යුතුයි. අද අපේ තිබෙන ක‍්‍රමවේදයේ අඩුපාඩුවක් තිබෙනවා. ඒ අඩුපාඩුව පසුගිය දශක දෙක තුනේදීම දකින්න ලැබුණා.
කොහොමද ගුරුවරුන් යොදවන්නේ? කොහොමද ගුරුවරුන්, විදුහල්වතිවරුන් තෝරන්නේ? මුදල් වලින් උපරිම ප‍්‍රයෝජනයක් ගන්නේ කොහොමද? මියුසියස් විද්‍යාලයත් අනෙක් පාසල් අතරත් වෙනස එයයි. ශාන්ත තෝමස් විද්‍යාලයත් අපේ පාසල් අතරත් වෙනස එයයි. ඒ දේවල් නිසි ප‍්‍රමිතියකට කරන්න  ඕනෑ.
අධ්‍යාපනයේ ගුණාත්මකභාවය ඉහළ නංවන්න නම්, අධ්‍යාපනයේ දියුණුව අත්පත් කර ගන්න නම්, පාසල් සංවර්ධනය කරන්න නම් අධ්‍යාපනයට දක්ෂ පිරිස්, දැනුම තිබෙන පිරිස් පළපුරුද්ද තිබෙන අයට පාසල් බාර දෙන්න  ඕනෑ. අධ්‍යාපනයේ සංවර්ධනයට විශේෂ දැනුමක් තිබෙන්න  ඕනෑ. එවැනි පිිරිස් තනතුරුවලට පත් කරන්න  ඕනෑ.
ශාන්ත තෝමස් විද්‍යාලයේ, මියුසියස් විද්‍යාලවල ගුරුවරුන් විදුහල්පතිවරුන් තෝරන්නේ එහෙමයි. එහෙත් සමහර ක්ෂේත‍්‍රයේ එහෙම වෙන්නේ නැහැ. පත්වීම් කරද්දී දේශපාලන බලපෑම් වෙනවා. හිත මිත‍්‍රකම් මත පත්වීම් දෙනවා. විවිධ ආගමික පසුබිම්, විවිධ හේතු මත පත්වීම් දෙනවා. එයින් දියුණුවක් අත් වන්නේ නැහැ.
ප‍්‍රමිතියට අනුව විදුහල්පතිවරුන්, ගුරුවරුන් තෝරා ගන්න  ඕනෑ. දක්ෂ, පළපුරුදු අය තනතුරුවලට පත් කරන්න  ඕනෑ. විෂය, ඉල්ලීම, අවශ්‍යතාව අනුව පාසලට  ඕනෑ විදියට ගුරුවරුන් දෙන්න  ඕනෑ. පත් කරන්න  ඕනෑ.
මේ පාසල්වල එහෙම වුණත් රජයේ පාසල්වල එහෙම වෙන්නේ නැහැ. විද්‍යා ගුරුවරුන් දෙනවිට කලා ගුරුවරුන් බඳවා ගන්නවා. එහෙම කරන්න බැහැ. ඒ නිසා ශාන්ත තෝමස් මියුසියස් වැනි විදුහල්වල වගේ පත්වීම් තෝරා ගැනීම් කරන්න  ඕනෑ. ගුරුවරුන් පත් කිරීමේ, තෝරා ගැනීමේ ප‍්‍රමිතිය ඇති කළ යුතුයි.
මා ජනාධිපතිවරයා, අධ්‍යාපන අමාත්‍යවරයා සමඟ සාකච්ඡා කළා. ගුරුවරුන්, විදුහල්පතිවරුන් පත් කර ගැනීමේ රාජ්‍ය ප‍්‍රතිපත්තිය සකස් කරන්න අප කටයුතු කරනවා. ශාන්ත තෝමස් වැනි විද්‍යාලවල ක‍්‍රියාවට නංවන ක‍්‍රමවේද ද රාජ්‍ය ප‍්‍රතිපත්තිවලට යොදා ගැනීම සම්බන්ධයෙන් සාකච්ඡා කරනවා.
රාජ්‍ය ප‍්‍රතිපත්තිය සකසා ඒ අනුව ගුරුවරුන් බඳවා ගෙන ප‍්‍රගති සමාලෝචන ක‍්‍රමවේදය සකස් කරනවා. පුහුණු ගුරුවරුන් පත් කරන්න  ඕනෑ. එකම ගුරුවරයා කිහිප වරක් පුහුණු කරන්න  ඕනෑ. රජයේ, මධ්‍යම ආණ්ඩුවේ වගේම පළාත් සභාවලත් රාජ්‍ය ප‍්‍රතිපත්තිය ජාතික ප‍්‍රතිපත්තිය විදියට එය ක‍්‍රියාත්මක කරනවා.
අපි රජයේ බලතල දෙන්නෙත් නැහැ. පළාත් සභාවල බලතල ගන්නෙත් නැහැ. එහෙත් ගුරුවරුන් පත් කිරීම, තෝරා ගැනීම ආදිය ජාතික ප‍්‍රතිපත්තියට අනුව ක‍්‍රියාත්මක කරනවා. ඒ සම්බන්ධයෙන් විමසා බලනවා. ප‍්‍රගති සමාලෝචනය කරනවා.
පාසල් සංවර්ධනය නැතිනම් මාපියන්, පාසල අයත් ප‍්‍රදේශයේ ජනතාවට පැමිණිලි කරන්න අවස්ථාව දෙනවා. ඒ සම්බන්ධයෙන් කමිටු පත් කර විමර්ශනය කරනවා. ඒ සඳහා අපක්ෂපාතී ක‍්‍රමවේදය සකස් කරනවා. මේ සියල්ල ජාතික ප‍්‍රතිපත්තිය විදියට ක‍්‍රියාත්මක කරනවා.
ඒ වගේම බණ්ඩාරවෙල ගුරු සේවය වෙනුවට පාසල්වලට වෙන් වූ ගුරු සේවය නිර්මාණය කරනවා. පාසල්වල අවශ්‍යතාව, පාසල්වල වුවමනාව, විෂය අනුව ගුරුවරුන් තෝරා ගැනීමට පාසල් මණ්ඩලවලට අවස්ථාව දෙනවා.
මියුසියස් විද්‍යාලය ගත්තාම, ඒ පාසලට විතරයි. ශාන්ත තේමස් විද්‍යාලය ගත්තාම ඒ විද්‍යාලයට පමණයි. පාසලේ ගුරු මණ්ඩලය ඒ පාසලට සීමා කරනවා. බදුල්ල ගුරු සේවය, ඌව ගුරු සේවය වෙනුවට කන්දකැටිය මධ්‍ය මහා විද්‍යාලයේ ගුරු සේවය විදියට සීමා කරනවා. මෙතෝදිස්ත විද්‍යාලය නම් ඒ විද්‍යාලයට විතරයි. එංගලන්තයේ තවමත් එහෙමයි. රජය වියදම් කළාට ගුරු සේවය පාසලට පමණයි. ඒ ඒ ගුරුවරුන් ඒ පාසලට විතරයි. එහෙම වුණාම අඩු ගානේ අවුරුදු හතක් අටක් එහෙමත් නැති නම් අවුරුදු දහයක් ඒ ගුරුවරුන් පාසලේ ඉන්නවා.
ඊළඟට අධ්‍යාපන පරීක්ෂකවරුන් ගැන බලමු. අපෙත් ඉස්සර ඒ ක‍්‍රමය තිබ්බා. එංගලන්තයේ තවමත් ඒ ක‍්‍රමවේදය තිබෙනවා. පරීක්ෂකවරුන් පාසල්වලට ගිහින් පරීක්ෂා කරනවා. අවසන් පරීක්ෂණ වාර්තාව පාසල් මණ්ඩලයට, කලාපයේ අධ්‍යාපන කාර්යාවලට, සංවර්ධන මණ්ඩලවලට, පළාත් සභාවට, මධ්‍යම ආණ්ඩුවට දෙනවා. ඒ අනුව ඒ ඒ පාසල් ගැන ගුරුවරුන් ගැන අවබෝධයක් තිබෙනවා. ඒ ඒ පාසල්වල අඩුපාඩු මොනවද කියා අපට හොයා ගන්න පුළුවනි. අදාළ පාසලේ සංවර්ධනය කොතැනද තිබෙන්නේ කියා අපට හොයා ගන්න පුළුවනි.
ගුරුවරුන් බඳවා ගෙන පුහුණු කිරීම පළමු වැන්නයි. අවශ්‍යතාව අනුව සුදුසු පරිදි ගුරුවරුන් තෝරා ගැනීම දෙවැනියට කරනවා. පරීක්ෂකවරුන් යෙදවීම තෙවැන්නයි. ගුරුවරුන් තෝරා ගෙන පුහුණු කරනවා. විෂය අනුව ගුරුවරුන් පුහුණු කරනවා. ඉන් අනතුරුව ගුරුවරුන් පාසල්වල අවශ්‍යතාව අනුව යොදවනවා.
ගුරුවරුන් පුහුණු කිරීම සඳහා මුදල් වියදම් කළ යුතුයි. එකම ගුරුවරයා වසරකට කිහිප වතාවක්ම පුහුණු කරනවා. ගුරුවරුන්ට නව දැනුම, තාක්ෂණය පිළිබඳව අවබෝධය දිය යුතුයි. ඉන් අනතුරුව පාසල්වල අවශ්‍යතාව අනුව ගුරුවරුන් යොදවනවා. පරීක්ෂකවරුන්, ගුරුවරුන්, පාසල් ගැන පරීක්ෂා කර බලනවා. එවැනි ක‍්‍රමවේදයට ජාතික ප‍්‍රතිපත්තියට යා යුතුයි. මෙය අවුරුදු හතරක්, පහක් හයක් කළ යුතු සංශෝධනයි. මේවා ප‍්‍රතිසංවිධානයි.
අප බස් රථයකට නඟින්නේ එහි රියැදුරා පුහුණුව ලබා තිබෙන නිසයි. අපි ගුවන් යානයකට බය නැතුව නඟින්නේ, දුම්රියකට බයක් නැතිව ගොඩ වෙන්නේ එහි රියදුරා පුහුණුව ලබා තිබෙන නිසයි. ඒ නිසා පාසල් සංවර්ධනය කිරීමේ, විශිෂ්ටයන් බිහි කිරීමේ වගකීම කාර්ය භාරය හා හැකියාව තිබෙන්නේ ගුරුවරුන් සතුවයි. හැම පන්ති කාමරයකම පුහුණුව තිබිය යුතුයි. හැම පන්ති කාමරයකම පුහුණු ගුරුවරුන් සිටිය යුතුයි. සෑම පන්ති කාමරයකම පුහුණුව තිබිය යුතුයි.
අමාරුවෙන් පටන් ගෙන විවිධ දුෂ්කරතා මධ්‍යයේ බණ්ඩාරවෙල ශාන්ත තෝමස් විද්‍යාලය ඉහළ තැනකට පැමිණියා. ලංකාවේ ලෝකයේ ප‍්‍රසිද්ධියට පත් වූ පාසල් තිබෙන්නේ කිහිපයයි. අපට  ඕනෑ හැම පාසලක්ම ජාත්‍යන්තරයට යන්නයි.
මේ පාසල ආරම්භ වුණේ අහම්බෙනුයි. ජපන්නු බෝම්බ දැම්මේ නැතිනම් මේ පාසල තියේද නැද්ද කියන්න අප දන්නේ නැහැ. අහම්බෙන් ආරම්භ වුණත් බණ්ඩාරවෙල ශාන්ත තෝමස් විද්‍යාලය අද ලංකාව පුරා ජනප‍්‍රිය වෙලා. පිළිවෙළකට, සැලැස්මකට ආරම්භ කරපු සමහර පාසල්වලටත් ඒ තත්ත්වයට යන්න බැරි වෙලා. ඒ නිසා අපට  ඕනෑ සෑම ලංකාවේ පාසලක්ම ජාත්‍යන්තරය ජය ගන්නවා දකින්න” යයි අග‍්‍රමාත්‍ය රනිල් වික‍්‍රමසිංහ මහතා එහිදී තවදුරටත් කීවේය.
විදුලි සංදේශ සහ ඩිජිටල් යටිතල පහසුකම් අමාත්‍ය හරීන් ප‍්‍රනාන්දු මහතා ද එහිදී මෙසේ කීය.
”මම ඌව පළාතේ මහ අමාත්‍යවරයාව සිටියදී බණ්ඩාරවෙල ශාන්ත තෝමස් විද්‍යාලයට පිහිණුම් තටාකය දෙන බවට පොරොන්දු වුණා. එහෙත් මට ඒ පොරොන්දුව ඉටු කරගන්න බැරි වුණා. මට මහ ඇමැති ධූරයෙන් යන්න වුණා. පාසලට වගේම පළාතට වූ පොරොන්දු කිහිපයක් ඉටු කරගන්න බැරි වුණා. මා අගමැතිවරයාටත් ඒ ගැන කිව්වා. මට ලැජ්ජයි සර්, කියා මා අගමැතිවරයාට කිව්වා.
ඒ පොරොන්දුව ඉටු කරන්න මුල් පියවර තබන්න මා කැමැතියි. පිහිනුම් තටාකය ඉදි කරන්න මගේ පුද්ගලික මුදලින් රුපියල් දක්ෂ දහයක් දෙන්න මා තීරණය කළා. ඒ බව මේ අවස්ථාවේදී කියන්න කැමැතියි. ආදි ශිෂ්‍යන්ගේ ඇතුළු සියලූ දෙනාගේ සහාය ඇතිව අරමුදල් ඇති කර ඒ මුදල් යොදවන්න කටයුතු කරමු.
බණ්ඩාරවෙල ශාන්ත තෝමස් විද්‍යාලය පිහිනුම් තටාකය ප‍්‍රදේශයට, බදුල්ල දිස්ත‍්‍රික්කයට වගේම ඌව පළාතට ආශිර්වාදයක් වේවි. පිහිනුම් තටාකය ගැන මා අග‍්‍රාමාත්‍යවරයා සමඟත් සාකච්ඡා කළා. අගමැතිවරයා සමඟ එක්ව මේ පාසලත්, බදුල්ල දිස්ත‍්‍රික්කයත් ඌව පළාතත් සංවර්ධනය කරන්න කටයුතු කරනවා” යයි අමාත්‍යවරයා එහිදී කීවේය.
බෞද්ධ භික්ෂූන් වහන්සේලා, කතෝලික පියතුමන්ලා, ශාන්ත තෝමස් විද්‍යාලයේ ප‍්‍රධානී ක‍්‍රිස්ටෝපර් බාල්රාජ් පියතුමා, පාර්ලිමේන්තු මන්ත‍්‍රී චමින්ද විජේසිරි යන මහත්වරු ආදි ශිෂ්‍යයන්, මවුපියන්, ගුරුවරුන් හා කාර්ය මණ්ඩලය, ප‍්‍රදේශයේ පාසල් ගුරුවරු, සිසුහු ඇතුළු පිරිසක් ද මේ අවස්ථාවට සහභාගී වූහ.
බණ්ඩාරවෙල ශාන්ත තෝමස් විද්‍යාලයේ 75 වැනි සංවත්සරය හා අධ්‍යාපනික ප‍්‍රදර්ශනය අග‍්‍රාමාත්‍ය රනිල් වික‍්‍රමසිංහ මහතාගේ ප‍්‍රධානත්වයෙන් විද්‍යාලයේදී පැවැත්විණි.
ජාතිවාදීන්ට ආණ්ඩු හදන්න බෑ.
මීට වසර 25කට, 30කට පෙර ආණ්ඩු හැදූ ආකාරයෙන් ඉදිරියේදී ආණ්ඩු හැදිය නොහැකි බවත්, මැතිවරණ ප‍්‍රතිඵල ලැබෙන්නේ රටේ ජනවාර්ගික සංයුතිය, සමාජ තත්ත්වයන්, ආර්ථික, සමාජ හා දේශපාලන පසුබිම් ආදී සියල්ල අනුව බවත් ජනාධිපති මෛත‍්‍රීපාල සිරිසේන මහතා පැවසීය.
ජාතිවාදී ලෙස වෙන් වී කිසිම කෙනෙකුට ආණ්ඩුවක් හැදීමට නොහැකි බව කී ජනාධිපතිවරයා ඉදිරියේදී මේ රටේ ආණ්ඩු හැදිය හැක්කේ සිංහල, දෙමළ, මුස්ලිම් සියලූ ජන කොටස්වලට සාධාරණත්වය ඉටුකරන දේශපාලන ව්‍යාපාරයකට පමණක් යැයි ද සඳහන් කළේය.
ජනාධිපති මෛත‍්‍රීපාල සිරිසේන මහතා මේ බව පැවසුවේ කදුරුවෙල මුස්ලිම් මධ්‍ය මහා විද්‍යාලයේ නව තෙමහල් ගොඩනැගිල්ල සිසු අයිතියට පවරාදීමේ උත්සවය සඳහා ප‍්‍රධාන ආරාධිතයා ලෙස එක්වෙමිනි.
ජනාධිපති මෛත‍්‍රීපාල සිරිසේන මහතා මෙසේ ද කීය.
‘‘කදුරුවෙල මුස්ලිම් මධ්‍ය මහා විද්‍යාලයේ නව තෙමහල් ගොඩනැගිල්ල විවෘත කිරීමේ අවස්ථාවට සහභාගීවීමට ලැබීම ගැන මා ඉතාමත් සතුටු වෙනවා. 2015-10-18 වනදා තමයි මෙම ගොඩනැගිල්ල සඳහා මුල්ගල් තැබුවේ. එදා මුල් ගල් තැබුවේ මේ ගොඩනැගිල්ල සඳහා පමණක් නොවෙයි. එදා මුල් ගල් තැබුවේ මේ පාසලේ ගොඩනැගිලි සංකීර්ණයක ව්‍යාපෘතියක් සඳහායි. අද මම මේ උත්සවයට එන්න දිනයක් ලබා දුන්නාම ලේකම්වරු මගෙන් ඇහුවා පටන් ගන්න අනිත් ගොඩනැගිල්ලට මුල්ගල් තියන්න අද යොදාගන්න කියලා. මම කිව්වා ව්‍යාපෘතියකට තියන්නේ එක මුල්ගලයි. එක ගොඩනැගිල්ලකට එක මුල්ගල ගානේ තියන්න අවශ්‍ය වෙන්නේ නැහැ. එහෙම මුල්ගල් තියන්න උත්සව වුවමනාවකුත් නැහැ කියලා.
මම 2015 මේ ව්‍යාපෘතිය පටන් ගත්තට පස්සේ පසුගිය වසරේත් අපේ නිලධාරි මහත්වරුන්ගෙන් මම ඇහුවා මුස්ලිම් මධ්‍ය මහා විද්‍යාලයේ ගොඩනැගිලි සංකීර්ණයේ වැඩ ඇයි මේ තරම් ප‍්‍රමාද කියලා. මට ලැබුණු උත්තරය තමයි ගොඩනැගිලි හදන්න අවශ්‍ය බඩු භාණ්ඩ කලට වෙලාවට ලැබෙන්නේ නැහැ කියලා. මම බලාපොරොත්තු වුණේ මේ එක ගොඩනැගිල්ලක් නෙවේ අවශ්‍ය සියලූ ගොඩනැගිලිවල වැඩ 2015, 2016 කෙරෙයි කියලයි.
නමුත් මම අදත් ඇහුවා ඇයි අනිත් ගොඩනැගිලි පටන් ගන්නේ නැත්තේ කියලා. මට ලැබුණු පිළිතුර තමයි, ඒක සාධරණ පිළිතුරක්, මේ පාසලේ ඉන්න ශිෂ්‍ය සංඛ්‍යාවත් එක්ක මේ ගොඩනැගිලි ඔක්කොගේම වැඩ පටන් අරගෙන වැඩ කරන්න පුළුවන්කමක් නැහැ කියලා. එක ගොඩනැගිල්ලක වැඩ ඉවරවෙලා ඊට පස්සේ තමයි අනිත් ගොඩනැගිලි පටන් ගන්න පුළුවන්. මෙහි තිබෙන ඉඩ කඩත් සමග පාසල් වේලාවේ දරුවන් හැම තැනම දුවනවා, පනිනවා. ඒ නිසා ගොඩනැගිලි කිහිපයක වැඩ එකවර පටන්ගන්න පුළුවන්කමක් නැහැයි කියන එක විදුහල්පතිතුමා, අධ්‍යාපන දෙපාර්තමේන්තුව ඒ වගේම ඉංජිනේරු මහත්තුරු මට ඒ පිළිබ`දව දැනුම් දුන්නා.
මම හිතනවා ඒකේ සත්‍යයක් තිබෙනවා. ඊළඟට කරන්න තිබෙන්නේ මේ ඉදිරියේ තිබෙන ගොඩනැගිල්ල කඩා නව ගොඩනැගිල්ල හැදීමයි. එයයි ප‍්‍රශ්නය. මම කිව්වේ පුළුවන් තරම් ඉක්මණින් මේ සියලූ ගොඩනැගිලි හදන්නයි කියා. මේ පැත්තේ කවුද කෙනෙක් කිව්වලූ ඔය විවෘත කරපු ගොඩනැගිල්ල විතරයි. බලමු අනෙක් ඒවා හදනවාද කියලා. එවැනි අසත්‍ය ප‍්‍රචාර කරන අයගෙන් අපි ප‍්‍රවේශම් වෙන්න  ඕනෑ. අප විසින් සිදුකරන මේ කඩිනම් සංවර්ධන වැඩකටයුතු ඉතා විධිමත්ව ක‍්‍රමවේදයකට කරගෙන යාමයි අවශ්‍ය වන්නේ. මුදල්වල කිසිදු ගැටලූවක් නැහැ. සියලූම පාසල්වල සංවර්ධන කටයුතු සඳහා මුදල් වෙන් කරගෙන කටයුතු කරනවා. උදේ මම විලයාය මධ්‍ය මහා විද්‍යාලයට ගියා. එහිත් සංවර්ධන කටයුතු කරනවා.
පන්සල්වල වගේම මුස්ලිම් පල්ලිවලත් මුදල් ඉල්ලපු හැම කටයුත්තකටම මම සල්ලි දීලා තිබෙනවා. කතෝලික පල්ලිවලටත් දීලා තිබෙනවා. හින්දු කෝවිල්වලටත් දීලා තිබෙනවා. ඒ නිසා සෑම පූජනීය ස්ථානයකම සංවර්ධන කටයුතු කරගෙන යනවා. හැම ගමකම පාසල්වල අලූත් ගොඩනැගිලි හැදෙනවා. හැම රෝහලකම අලූත් ගොඩනැගිලි හැදෙනවා. ඒ වගේම පානීය ජලය, අවශ්‍ය අනෙකුත් සංවර්ධන කටයුතු විශාල වශයෙන් කරගෙන යනවා.
මේ වසරේ අපි අලූත් ව්‍යාපෘතියක් පටන් ගත්තා, මම කිව්වා ගොඩනැගිලි විතරක් හදලා හරියන්නේ නෑ විශේෂයෙන්ම ආර්ථික තත්ත්වය වර්ධනය කර ගැනීම සඳහා නිෂ්පාදන කි‍්‍රයාවලියට මුදල් වෙන් කරන්න  ඕන, ගොඩනැගිලි සඳහා වෙන්කරන මුදල් අපතේ යනවා නොවෙයි. නමුත් ඒ කරන ආයෝජනයේ ප‍්‍රතිඵල දීර්ඝකාලීනයි. නමුත් කෙටි කාලීන ආයෝජන විදියට නිෂ්පාදන කි‍්‍රයාවලියට, කෘෂිකාර්මික, කාර්මික නිෂ්පාදන මේ සඳහා දිස්ති‍්‍රක්කයේ හැකියාවන්, දක්ෂතාවන්, නිපුණතාවයන් තිබෙන තරුණ පිරිස් බලලා ඒ අයට මුදල් දෙමු ව්‍යාපෘති කරන්න කියලා.
දැන් අද උදේ ඒ වැඩෙත් පටන් ගත්තා. දිස්ති‍්‍රක්කයේ තෝරාගත් පිරිසකට ඒ සඳහා මුදල් ලබා දුන්නා, මේ අවුරුද්දේ ඒ සඳහා මේ දිස්ති‍්‍රක්කයට මිලියන දාහක් වෙන්කර තිබෙනවා. ඒ වගේම ලංකාවේ අනෙකුත් දිස්ති‍්‍රක්ක සඳහා ඒ විදියට මුදල් වෙන් කරලා තිබෙනවා.
ඒ වගේම අපි අලූත් වැඩසටහනක් පටන් ගත්තා මීට සති දෙකකට කලින්. රටේ ග‍්‍රාමීය සංවර්ධනය, ආර්ථිකය ගොඩනැගීම සඳහා ග‍්‍රාම ශක්ති කියලා. දැනට කි‍්‍රයාත්මක දිවි නැගුම සංවර්ධන වැඩසටහන සමග ඒකාබද්ධ ග‍්‍රාම ශක්ති වැඩසටහන කි‍්‍රයාත්මක වෙනවා, අඩු ආදායම්ලාභි පවුල්වල ජනතාවගේ ආර්ථිකය ශක්තිමත් කිරීම සඳහා.
ඒ වගේම තමයි පොළොන්නරුව, අනුරාධපුර, කුරුණෑගල, පුත්තලම දිස්ති‍්‍රක්කවල වැව් 600 කට වැඩිය ප‍්‍රතිසංස්කරණය කරන්න සහ අලූතින් වැව් අමුණු ඉදිකරන්න කටයුතු කරනවා. ඒ සඳහා ආසියානු සංවර්ධන බැංකුව සල්ලි දීලා තියෙනවා. ක්වේට් රජය සල්ලි දීලා තිබෙනව. විදේශ ආධාර මුදල් විශාල වශයෙන් අපට ලැබෙනවා. ලෝක බැංකුවෙන් මුදල් ලැබෙනවා. මේ ආකාරයෙන් රජය සංවර්ධන කටයුතු රාශියක් කරගෙන යනවා. එහිදී අධ්‍යාපනය ඉතා ප‍්‍රමුඛයි.
රටේ සංවර්ධනය සඳහා නැණවත්, ගුණවත් ඒ වගේම ප‍්‍රඥාවන්ත දැනුමෙන් පිරි ජනතාවක් බිහි කරන්න රටේ අධ්‍යාපනය වර්ධනය කරන්න  ඕනෑ. ඒ සඳහා කිසිදු පසුබෑමක් නැතිව රජය අවශ්‍ය මුදල් වෙන් කරනවා භෞතික සම්පත් හා මානව සම්පත් සංවර්ධනය ස`දහා.
පොළොන්නරුව දිස්ති‍්‍රක්කයේ ගුරු පුරප්පාඩු පුරවන්න තියෙන්නේ ඉතා සුළු පිරිසකි. ඒක සම්පූර්ණ වුණහම පොළොන්නරුව දිස්ති‍්‍රක්කයේ ගුරු පුරප්පාඩු පිරෙනවා. නමුත් ලංකාවේ සෑම තැනම ප‍්‍රශ්නයක් තිබෙනවා. දෙමළ ගුරුවරුන්ගේ විශාල හිඟයක් තිබෙනවා. මම ගිය සතියේ නුවරඑළියේ ගිය වෙලාවෙත් ඒ ප‍්‍රදේශයේ තිබෙන ගැටලූ සොයා බැලීමේදී දෙමළ මාධ්‍ය ගුරුවරුන්ගේ හිඟයක් පවතින බව කිව්වා.
මීට මාස තුනකට පෙර අපි පොළොන්නරුව දිස්ත‍්‍රික්කයේ තරුණ දරුවන් එකතු කරලා පවත්වපු තරුණ කඳවුරේ අවසන් දිනයේ මුස්ලිම් සහ දමිළ දරුවන් සමග මම සාකච්ඡා කළා. මම ඔවුන්ගෙන් ඇහුවා මොනවාද තිබෙන අඩුපාඩු කියා. ඔවුන් කියා සිටියේ ගුරුවරුන්ගේ තිබෙන හි﻿ඟය සහ උසස් අධ්‍යාපනය සඳහා අදාළ ආයතන මේ දිස්ත‍්‍රික්කයේ නොමැති කමයි. මේ ප‍්‍රශ්න අප විසින් විසඳිය යුතු වෙනවා. එහිදී ගුරුවරුන් අපිට සොයා ගතයුතු වෙන්නේ පාසලෙන්ම තමයි. වැඩි අධ්‍යාපනය ලබන පිරිස්වලිනුයි අපිට ගුරුවන් තෝරා ගත හැකි වන්නේ.
උතුරු නැගෙනහිර ප‍්‍රදේශවල පසුගිය කාලයේ රැකියා නොමැති උපාධිධාරීන් විරෝධතා ආරම්භ කළා. පසුගිය මාසයේ රජය තීරණය කළා සමෘද්ධි අමාත්‍යාංශය යටතේ, දිවි නැගුම අමාත්‍යාංශය යටතේ, සමෘද්ධි කළමනාකරුවන්, සමෘද්ධි නිලධාරීන් උතුරු නැගෙනහිර ප‍්‍රදේශවලට උපාධිධාරීන්ගෙන් බඳවා ගන්න. පොළොන්නරුව දිස්ත‍්‍රික්කයේ දීර්ඝ කාලයක් නොකරපු වැඩ, අතපසු වූ වැඩයි අපි මේ ඉටුකරන්නේ.
පොළොන්නරුව දිස්ත‍්‍රික්කයේ තිබෙන සිංහල, දෙමළ, මුස්ලිම් පාසල්වල අධ්‍යාපන කටයුතු පිළිබඳව අපිට සතුටු වෙන්න පුළුවන්කමක් නැහැ. සිංහල පාසල්වල අඩුපාඩුකම් බොහෝ දුරට සම්පූර්ණ වී තිබුණත් මුස්ලිම් සහ දෙමළ පාසල්වල අඩුපාඩුකම් රාශියක් තිබුණා. මම ජනාධිපති ධුරයට පත්වුණාට පසු සිංහල පාසල්වල වගේම මුස්ලිම් සහ දෙමළ පාසල්වලට අවශ්‍ය මානව සම්පත්, භෞතික සම්පත් ලබා දෙන්න අවශ්‍ය මුදල් වෙන්කර මේ වැඩපිළිවෙළ ගෙනයනවා.
පොළොන්නරුව දිස්ත‍්‍රික්කයේ වගේම රටේ අනෙක් ප‍්‍රදේශවලත් මේ වැඩපිළිවෙළ ක‍්‍රියාත්මක වෙනවා. අන්සර් මන්ත‍්‍රීතුමා කතා කරන විට සඳහන් කළා මුස්ලිම් පාසලකට තට්ටු තුනේ ගොඩනැගිල්ලක් තිබුණේ නැහැ, එසේ වුණු පළවන වතාවයි කියා. මම ඒ පිළිබඳව ඉතාමත් සතුටු වෙන්නේ, මේ පාසලට අවශ්‍ය අනෙක් සියලූ ගොඩනැගිලි සම්පූර්ණ වූ දවසටයි කියා. පැහැදිලිව සඳහන් කරන්නට  ඕනෑ දරුවන්ගේ අධ්‍යාපනයේදී සිංහල ද දමිළ ද මුස්ලිම් ද කියා ප‍්‍රශ්නයක් අපිට නැහැ. සෑම දරුවෙක් දිහාම අපි බලන්නේ එකම දරු පිරිසක් විදියටයි.
ඊළඟට මම බලාපොරොත්තු වන්නේ ඉන්දීය රජයේ ආධාර යටතේ මගේ ඉල්ලීමකට අනුව පොළොන්නරුව දිස්ත‍්‍රික්කයේ අංග සම්පූර්ණ පාසලක් හදන්න. සිංහල, දමිළ, මුස්ලිම් සියලූ දෙනාටම එකට අධ්‍යාපනය ලැබිය හැකි සංහිඳියා පාසලක් ලෙස. මේ දිස්ත‍්‍රික්කයේ අඩුපාඩුකම් තිබෙන පාසල්වල තත්ත්වයත් සැලකිල්ලට ගෙන ප‍්‍රධාන පාසලක් ලෙස සියලූ දරුවන්ට සහෝදරත්වයෙන් එකම පිරිසක් විදියට අධ්‍යාපනය ලබන්නත්, ජාතික සංහිඳියාව ශක්තිමත් කිරීමටත් අපි ඒ වැඩපිළිවෙළ ක‍්‍රියාත්මක කරන්නේ. මේ සියලූ අංශ සම්බන්ධයෙන් අධ්‍යාපනය ද සෞඛ්‍ය ද කෘෂිකර්මය ද  මේ පිළිබඳ දැන් රට වශයෙන් සංවර්ධන කටයුතු රාශියක් අපි කරගෙන යනවා.
මම අද උදේ වරුවේ අරලගංවිලදීත් කිව්වා මේ විදියට වැඩ කරගෙන යනකොට සමහර අය කියනවා මේ ආණ්ඩුව ගෙන යන්න බැහැ. මේක කඩා වැටෙනවා. සමහර අය කියනවා මේ මැයි දිනයට ගොල්ෆේස්වලට සෙනග හුඟක් හිටියා, ඒ නිසා ඒගොල්ලෝ ඉක්මනට ආණ්ඩුවක් හදනවා. ඒ ඔක්කොම සිහින තමයි. සාමාන්‍යයෙන් පිට්ටනියකට එක්වෙලා හිටපු ඔලූ ගෙඩි ගාන බලලා ආණ්ඩුවක් හදන්න පුළුවන්කමක් නැහැ.
මේ රටේ ජනතාව මැතිවරණවලදී ඡුන්දය පාවිච්චි කරනකොට ඡන්දය පාවිච්චි කරන ක‍්‍රමයක් තිබෙනවා මේ රටේ. රටේ ජනවාර්ගික සංයුතිය, සමාජ තත්ත්වයන්, ආර්ථික, සමාජ හා දේශපාලන පසුබිම් මේ සියල්ලත් එක්ක තමයි මැතිවරණ ප‍්‍රතිඵල එන්නේ. මීට අවුරුදු 25, 30, 40 කට ඉස්සෙල්ලා ආණ්ඩු හදපු විදියට ඉදිරියට ආණ්ඩු හදන්න පුළුවන්කමක් නැහැ.
ජාතිවාදී ලෙස වෙන්වෙලා මේ රටේ කිසිම කෙනෙකුට ආණ්ඩුවක් හදන්න පුළුවන්කමක් නැහැ. සිංහල, දෙමළ, මුස්ලිම් සියලූ ජන කොටස්වලට සාධාරණත්වය ඉටුකරන දේශපාලන ව්‍යාපාරයකට පමණයි ඉදිරියේදී මේ රටේ ආණ්ඩු හදන්න පුළුවන් කියන එක මම ඉතාමත් පැහැදිළිව කියන්න  ඕන.
මේ රටේ සෑම කෙනෙක්ම සමගියෙන්, සහෝදරත්වයෙන් ජීවත් වෙන්න  ඕන. මේ සෑම පැත්තකම අන්තවාදී පිරිස් ඉන්නවා. සිංහල, දෙමළ, මුස්ලිම් හැම ජන කොටසකම අන්තවාදී ලෙස කටයුතු කරන පිරිස් ඉන්නවා. ඔවුන් සාමය කඩ කරන දේවල් කරනවා, අසමගිය ඇති කරන දේවල් කරනවා. ගැටුම් ඇතිකරන දේවල් කරනවා. නමුත් අපි හැම කෙනෙක්ම බුද්ධියෙන්, ප‍්‍රඥාවෙන්, දැනුමෙන්, ඉවසීමෙන් හා අවබෝධයෙන් කටයුතු කරන්න  ඕනෑ රටක් ලෙස අපි සෑම කෙනෙක්ම සහෝදරත්වයෙන් ඉදිරියට යන්න.
සිංහල ද, දෙමළ ද, මුස්ලිම් ද කියලා බලන්නේ නැතිව අපේ දරුවන් කියන හැඟීමෙන් අපි හැම දරුවෙක් දිහාම බලන්න  ඕනෑ. රටේ සෑම පුරවැසියෙක් දෙසම එක විදියට බලන්න  ඕන. එතකොට තමයි සමාජ සාධාරණත්වය ඉෂ්ට කරන්න පුළුවන්කම තියෙන්නේ.
සංවර්ධනය සඳහා මුදල් වෙන් කරන විට මොන පාට ද මොන පක්ෂයේ ද මොන ජාතියේ ද මොන ආගමේ ද මොන භාෂාවේ ද කියන කාරණා බලලා නොවෙයි, අවශ්‍යතාවය අනුවයි එය කළයුතු වන්නේ. ඒ නිසා මූලික විය යුත්තේ මනුෂ්‍යත්වයයි, මිනිස්කමයි, මානව වාදයයි. අපි සෑමවිටම කල්පනා කරන්න  ඕනෑ තමන්ගේ ප‍්‍රශ්නය වගේම අන් අයගේ ප‍්‍රශ්න, තවත් කෙනෙකුට අපි පිහිට වන්නේ කෙසේද කියන කාරණාව. මමත්වයෙන් තමන් ගැන හිතලා, තමන්ගේ ප‍්‍රශ්නයට පමණක් මූලිකත්වය දීලා කවදාවත් සමාජය යහපත් කරන්න බෑ. ඒ විදියට රටක් ගොඩනගන්න පුළුවන්කමක් නැහැ.
ඒ නිසා ආණ්ඩුවක් විදියට අපි වැඩකරගෙන යනකොට මොන විදිහේ විවේචන, අභියෝග, චෝදනා, අපහාස, උපහාස මේව කොතෙක් ආවත් ඒ සියල්ල යටපත් කරගෙන අපි බලාපොරොත්තු වන යහපත් අරමුණු සඳහා මේ රට අපි ඉදිරියට ගෙනයනවා. ඒ නිසා අද විශේෂයෙන්ම පොළොන්නරුව මුස්ලිම් මධ්‍ය මහා විද්‍යාලයට පැමිණිලා මවුපියන්, දරුවන්, විදුහල්පතිතුමා ඇතුළු ආචාර්ය මණ්ඩලය සෑම කෙනෙක්ම හමුවීමට ලැබීම ගැන නැවත වාරයක් සතුටු වෙමින් ඔබෙන් සමුගන්නවා. ස්තූතියි. තෙරුවන් සරණයි.’’
උතුරුමැද පළාත් සභාවේ මහ ඇමැති පේෂල ජයරත්න, පළාත් සභා මන්ත‍්‍රී එස්.එච්.එම්. අන්සාර් යන මහත්වරුද කතා කළහ.
කදුරුවෙල මුස්ලිම් මධ්‍ය මහා විද්‍යාලයේ විදුහල්පති ඒ. ඉක්බාල් මහතා පිළිගැනීමේ කතාව කළේය.
පොළොන්නරුව දිස්ත‍්‍රික් පාර්ලිමේන්තු මන්ත‍්‍රී සිඞ්නි ජයරත්න මහතා ඇතුළු දිස්ත‍්‍රික්කයේ මැති ඇමැතිවරුන් රැුසක් ද දිස්ත‍්‍රික් ලේකම් රංජිත් ආරියරත්න මහතා ප‍්‍රමුඛ රාජ්‍ය නිලධාරීහු විශාල  පිරිසක් ද මෙම අවස්ථාවට එක්ව සිටියහ.
ජාතිවාදි-ආගම්වාදී ස්ථාවරයේ සිට රටේ ප්‍රශ්න විසඳන්න බෑ.
ජාතිවාදී සහ ආගම්වාදී ස්ථාවරයේ සිට රටේ ප්‍රශ්නයක් විසඳීමට හැකියාවක් නැතැයි අග්‍රාමාත්‍ය රනිල් වික්‍රමසිංහ මහතා ඉකුත් සිකුරාදා (19) මන්නාරමේදී පැවැසීය.
දීර්ඝ කාලීන සාමය හා සංහිඳියාව සඳහා වන දේශපාලන විසඳුමක් ජනතාව යහපාලන රජයෙන් බලාපොරොත්තු වන බව කී අග්‍රාමාත්‍යවරයා ජනතාවට වගකියන මහජන නියෝජිතයන් සහිත ආණ්ඩුවක් බිහිවනු දැකීම ජනතාවගේ අපේක්ෂාව බව ද පැවැසීය.
අදහස් ප්‍රකාශ කිරීමේ මුවාවෙන් කවුරුන් හෝ තවත් අයට හිරිහැර කරනවා නම් ජාතිබේද, ආගම්බේද ඇතිකරන්නට යනවා නම් ඔවුන්ට විරුද්ධව නීති මගින් ක්‍රියාකරන බව ද රනිල් වික්‍රමසිංහ මහතා අවධාරණය කළේය.
අග්‍රාමාත්‍ය රනිල් වික්‍රමසිංහ මහතා මේ බව පැවැසූයේ මන්නාරම දිස්ත්‍රික් ලේකම් කාර්යාලය විවෘත කිරීමේ උත්සවයේ ප්‍රධාන ආරාධිතයා ලෙස සහභාගී වෙමිනි.
රුපියල් ලක්ෂ 3062ක වියදමකින් නව ගොඩනැගිල්ල ඉදිකොට තිබේ. ස්වදේශ කටයුතු අමාත්‍ය වජිර අබේවර්ධන මහතාගේ ආරාධනයකට අනුව අග්‍රාමාත්‍ය රනිල් වික්‍රමසිංහ මහතා ඊට සහභාගිවිය.
එහිදී වැඩිදුරටත් අදහස් දැක්වූ අග්‍රාමාත්‍ය රනිල් වික්‍රමසිංහ මහතා,“වන්නියේ ජනතාවට සේවය ලබාගැනීම සඳහා නවීන ගොඩනැගිල්ලක් ලැබී තිබෙනවා. ජනතාව එයින් ප්‍රයෝජන ලබාගත යුතුයි. වජිර අබේවර්ධන, රිෂාඞ් බදුර්දීන් ඇමැතිවරුන් මේ කාර්යාලය විවෘත කරන්නට එන්නැයි මට ආරාධනා කළා. මේ ප්‍රදේශයේ දියුණු කිරීමට රිෂාඞ් බදුර්දීන් ඇමතිතුමා බොහෝසෙයින් වෙහෙසෙනවා. එමෙන්ම මේ ප්‍රදේශයේ කර්මාන්තකරණයට ලක්කිරීමට ඔහු උනන්දු වෙනවා. මේ ප්‍රදේශයේ දියුණුව වෙනුවෙන් බදුර්දීන් මහතා හැමවිටම මගෙන් ඉල්ලීම් කරනවා.
පාර්ලිමේන්තුවේදීත් රිෂාඞ් බදුර්දීන් ඇමතිතුමා ඇතුළු මේ ප්‍රදේශය නියෝජනය කරන මන්ත්‍රීවරුන් මෙහි දියුණුව ගැන මගෙන් නිතරම විමසීම් කරනවා. මන්නාරමේ තිබෙන ප්‍රශ්න ගැන කියනවා. මේ ප්‍රදේශයේ දිස්ත්‍රික් සම්බන්ධීකරණ වාර්තා ලැබුණු පසු පළාත් සභාවටත් සංවර්ධනය සඳහා වන වියදම් ලබාදෙන බවට මා ප්‍රකාශ කරනවා.
යුද්ධයෙන් විනාශවූ මන්නාරම හා වන්නිය දියුණු කිරීමට පළාත් සභාව හා මහ ආණ්ඩුව එකට එක්වී වැඩ කටයුතු කළ යුතුයි. මේ සංචාරයේදී උතුරු මහ ඇමැතිතුමාත් මුණ ගැසෙනවා. මේ උත්සවය පවත්වන්නේ එක් අතකින් විශේෂ දිනයකයි. යුද්ධය පැවැති සමයේදී රණවිරුවන් ඇතුළු විශාල පිරිසකගේ ජීවිත අහිමිවුණා.
යුද්ධයේදී දෙපාර්ශ්වයේම ජීවිත අහිමිවූයේ ශ්‍රී ලාංකිකයන්ගේ බව කිවයුතුයි. ඔවුන් විදේශිකයන් නොවේ. ශ්‍රී ලාංකික පුරවැසියන් වන දෙපාර්ශ්වයෙන්ම ජීවිතයෙන් වන්දි ගෙව්වා. යුද්ධය නිසා අහිංසක ජනතාව මරුමුවට පත්වුණා. 1983 සිට ශ්‍රී ලාංකික ජනතාව යුද්ධය නිසා මියගියා. එලෙස මියගිය සියලුම ශ්‍රී ලාංකිකයන් වෙනුවෙන් පිං පමුණුවමු. බොහෝ ජනතාව තමන්ගේ මියගිය ඥාතීන් පිළිබඳව කල්පනා කරනවා. අපත් ඔවුන් පිළිබඳව එක සිතුවිල්ලකින් කල්පනා කළ යුතුයි. ඒ වෙනුවෙන් සංහිඳියාව ඇතිකර දේශපාලන විසඳුමක් ලබාදිය යුතුව තිබෙනවා.
කොටි සංවිධානය මේ ප්‍රදේශය පාලනය කරන සමයේ මෙහි තරුණ තරුණියන්ට ඔවුන් යටතේ විවිධ දේ සිදුකරන්නට යොමුවුණා. ඒ අය කිසිවිටකත් කොන්කළ යුතු නැහැ. ඔවුන් ද සමාජයට ඇතුළත් කොට සංවර්ධනයට එකතුකරගත යුතුව තිබෙනවා.
පළමුවෙන්ම අප මෙහි සංවර්ධන කටයුතු ඇරඹිය යුතුයි. යටිතල පහසුකම් සංවර්ධනයට අමතරව යාපනය, මන්නාරම, ත්‍රිකුණාමලය, දඹුල්ල අධිවේගී මාර්ග ඉදිකිරීමටත් පියවර ගන්නවා. එමෙන්ම මේ ප්‍රදේශයේ ජනතාව වෙනුවෙන් නිවාස ඉදිකිරීමටත් බලාපොරොත්තු වෙනවා.
උතුරට කර්මාන්ත ගෙන එන අයට විශාල බදු සහන ලබාදෙනවා. මෙහි සංචාරක ව්‍යාපාරය මෙන්ම ධීවර කර්මානත්ය දියුණු කිරීමටත් අප කටයුතු කරනවා. ඊළඟ මාස කිහිපයේදී මේ පිළිබඳ අප සාකච්ඡා කරමු. මේ සියලු දේ සාර්ථක වන්නේ සංහිඳියව සහ දේශපාලන විසඳුමක් ලබාදුනහොත් පමණයි.
එම දේශපාලන විසඳුම ලබාදීමට ශ්‍රී ලංකාවේ නායකයන්ට හැකියාව තිබෙන බව ලෝක නායකයන් පවා පිළිගෙන තිබෙනවා. යුද්ධයේදී අතුරුදන්වූවන් පිළිබඳ අප දැන් පියවර ගන්නවා.
සියලුදෙනා පිළිගන්නා නව ව්‍යවස්ථාවක් නිර්මාණය කිරීම අපේ අරමුණයි. එම වැඩකටයුත්ත සිදුකළ යුතු බව මා හමුවූ සියලුම ලෝක නායකයන් මට පැවසුවා. ජපාන අගමැතිතුමා මට ඒ බව පැවසුවා. මෝදි අගමැතිතුමා මෙහි පැමිණ අප සමඟ කතා කළා. ජනාධිපති මෛත්‍රීපාල සිරිසේන, විපක්ෂ නායක ආර්. සම්බන්ධන්, උතුරේ මහ ඇමැති සී.වී. විග්නේශ්වරන් සහ හිටපු ජනාධිපති මහින්ද රාජපක්ෂ මහත්වරුන් සමඟත් මා සමඟත් ඉන්දීය අගමැතිවරයා කතා කළා. ඉක්මනින්ම මේ අර්බුදය ගැන විසඳුමකට එන්නැයි දැනුම් දුන්නා.
ව්‍යවස්ථාදායක සභාවේ මෙහෙයුම් කමිටුවේ අවධානය මේ පිළිබඳ යොමුවී ඇති බවත් ඒ ගැන මූලික සාකච්ඡා සිදුකෙරෙන බවත් ඊළඟ මාස දෙක ඇතුළත වාර්තාවක් ඉදිරිපත් කරන බවත් මා ඉන්දීය අගමැතිවරයාට දැනුම් දුන්නා. අපට මේ ප්‍රශ්නය දිගින් දිගටම අදිමින් ඉදිරියට ගෙනයන්නට බැහැ. ලබන සුමානයේ සිට අප එම සාකච්ඡා ආරම්භ කරනවා. මූලික එකඟතා ගණනාවකට එළැඹිය හැකියි. ඉතිරි ප්‍රශ්න පිළිබඳව අපට සාකච්ඡා කළ හැකියි.
ජාතිවාදී හා ආගම්වාදී ස්ථාවරයේ සිට මේ ප්‍රශ්න විසදීමට හැකියාවක් නැහැ. රට බෙදනවා. වෙනම රාජ්‍යයක් අවශ්‍යයි. රට නැතිවෙනවා ආදී කතා කියමින් ප්‍රශ්න විසඳන්නටත් හැකියාවක් නැහැ. අප සියලුදෙනා එක්වී ඒ වැඩකටයුත්ත කළ යුතුයි. දීර්ඝ කාලීන සාමය හා සංහිඳියාව සඳහා වන දේශපාලන විසඳුමක් ජනතාව අපෙන් බලාපොරොත්තු වෙනවා. එමෙන්ම සාධාරණ බලය බෙදීමේ වැඩසටහනක් ද බලාපොරොත්තු වෙනවා.
ජනතාවට වගකියන මහජන නියෝජිතයන් සහිත ආණ්ඩුවක් ජනතාවගේ අපේක්ෂාවයි. රටට ක්‍රියාකාරී පාර්ලිමේන්තුවක් අවශ්‍යයි.
සිංහල දෙමළ මුස්ලිම් අන්තවාදයෙන් ඉදිරියට යන්නට බැහැ. ආගම්වාදයෙන් ඉදිරියට යන්නට බැහැ. ඕනෑම කෙනකුට තමන්ගේ අදහස් ප්‍රකාශ කළ හැකියි. නමුත් එම අදහස් ප්‍රකාශ කිරීමේ මුවාවෙන් තවත් අයට හිරිහැර කරනවා නම් මෙරට ජාතිබේද, ආගම්බේද ඇතිකරන්නට යනවා නම් ඔවුන්ට විරුද්ධව ආණ්ඩුව නීතිය අනුව ක්‍රියාත්මක කරන බව මා මෙහිදී අවධාරණය කරනවා.
මෙරට බහුතර ජනතාවක් එක්ව මෛත්‍රීපාල සිරිසේන මහතා ජනාධිපති ධුරයට පත්කළේ මෙරට ප්‍රශ්නවලට ස්ථිරසාර විසඳුමක් අවශ්‍ය නිසයි. මැතිවරණයේදී ඡන්දය දුන් අය මෙන්ම නොදුන් අයත් දැන් ඒ විසඳුම බලාපොරොත්තු වෙනවා. එමෙන්ම ලෝකයත් එම විසඳුම බලාපොරොත්තු වෙනවා. කකුලෙන් අදිමින් එම විසඳුම පමාකිරීමට කිසිවකුට අයිතියක් නැහැ. එක්සත් ජාතික පක්ෂය මෙන්ම ශ්‍රී ලංකා නිදහස් පක්ෂයේ නායකයන් ද මේ පිළිබඳව සාකච්ඡා කර තිබෙනවා. ජනාධිපතිතුමාත්, මමත්, විපක්ෂ නායකතුමාත් මේ ගැන සාකච්ඡා කර තිබෙනවා. විපක්ෂයේ සෙසු පක්ෂ සමඟත් සාකච්ඡා කිරීමට අප සූදානම්.
දේශපාලන විසඳුම වෙනුවෙන් කැපවී ඊළඟ මාස කිහිපයේදී රටට හොඳ වාර්තාවක් ලබාදී හොඳ ව්‍යාවස්ථාවක් නිර්මාණය කර අනුමත කරගැනීම අපේ අරමුණයි. නව ව්‍යවස්ථාව පැමිණි විට සංවර්ධනය තවත් වේගවත් වෙනවා. ඒ වෙනුවෙන් අප සියලුදෙනා බේද අතහැර කැපවෙමු. මෙහි ආරාධනා කිරීම සම්බන්ධයෙන් විශේෂ ස්තූතියක් පුදකරනවා.”
පුනරුත්ථාපන හා නැවත පදිංචි කිරීම් බන්ධනාගාර ප්‍රතිසංස්කරණ අමාත්‍ය ඩී.එම් ස්වාමිනාදන් මහතා.
“මුණ්ඩිකුලම ප්‍රදේශයේ අක්කර සියයක් ජනතාව වෙනුවෙන් නිදහස් කොට තිබෙනවා. එය ජනතාවට කඩිනමින් ලබාදීමට කටයුතු කරනවා. රජය සිංහල දෙමළ මුස්ලිම් ඕනෑම අයකුගේ ඉඩම් ලබාගෙන තිබේ නම් ඒවා නිදහස් කිරීම අපේ අරමුණයි. ජී.එස්.පී ප්ලස් සහනය ලැබීමෙන් අපේ ජනතාවට විශාල සහනයක් ලැබූ බව කිවයුතුයි. තව ඉදිරියටත් මන්නාරමේ මෙන්ම උතුරේ ජනතාවට සංවර්ධනය සැලසීමට අප සූදානම්.”
කර්මාන්ත හා වාණිජ කටයුතු අමාත්‍ය රිෂාඞ් බදියුදීන් මහතා,
“ජී.එස්.පී ප්ලස් තීරුබදු සහනය ලැබීමෙන් පසුව අපට යුරෝපා වෙළෙඳපොළ විවෘත වී තිබෙනවා. එමෙන්ම යහපාලන රජය යටතේ ජාත්‍යන්තර සහයෝගය විශාල වශයෙන් සංවර්ධන කටයුතු වෙනුවෙන් ලැබී තිබෙනවා.
වන්නි ප්‍රදේශයට අයත් ගම් දනව් විශාල වශයෙන් පීඩාවට පත්වුණා. ඔවුන්ගේ ජනජීවිතය ගොඩනැගීමට අප කටයුතු කරමින් සිටිනවා. මේ ප්‍රදේශයේ සංචාරක ව්‍යාපාරය දියුණු කිරීමට අවධානය යොමුවී තිබෙනවා. සිංහල දෙමළ මුස්ලිම් වශයෙන් බෙදී සිටියහොත් වන්නේ රට විනාශවීමයි. සියලුදෙනා එකතුවුවහොත් රටට සෞභාග්‍ය උදාකළ හැකියි.
ජනාධිපතිවරණයේ ජයගැනීමට තිබියදීත් ජනතාව වෙනුවෙන් රනිල් වික්‍රමසිංහ මහතා කළ කැපකිරීම අමතක කරන්නට බැහැ. ඔහු ඒ සටනට සැබෑ ජයග්‍රහණයක් ලබාදුන්නා.”
පාර්ලිමේන්තු නියෝජ්‍ය කාරකසභා සභාපති සෙල්වම් අඩෙකලනාදන් මහතා,
“පසුගිය රජයට වඩා ජනතා සේවයක් අපට ලැබී තිබෙනවා. උතුරේ ඉඩම් ප්‍රශ්න, සිරකරුවන්ගේ හා අතුරුදන්වූවන්ගේ ප්‍රශ්න විසඳාගත යුතුයි. එසේම ඉඩම් ප්‍රශ්න විසඳීමට රජය ඉදිරිපත්විය යුතුයි.
මෙහි රජයේ සේවකයන් එහි නිලධාරීන් කිසිකෙනකුගේ බලපෑමට යටත් නොවී අවංකව සේවය කරනවා. දේශපාලන ඇඟිලි ගැසීම් නැතිනම් තවත් සේවයක් කිරීමට හැකියාව ලැබේවි.”
වන්නි දිස්ත්‍රික් පාර්ලිමේන්තු මන්ත්‍රී කාදර් මස්තාන් මහතා,
“නව දිසාපති කාර්යාලයක් ලබාදීම පිළිබඳව අග්‍රාමාත්‍යවරයාට ස්තූතිය පළකරනවා. මිලියන 305 වියදමින් මෙය ඉදිකිරීම මන්නාරම ජනතාව ලැබූ ජයග්‍රහණයක්. අපි ජනතාව හමුවුණාම ජනතාව අපේ ප්‍රශ්න කියනවා. ඒ ප්‍රශ්නවලට විසඳුමක් ලබාදීම අපේ යුතුකමක්. නමුත් විසඳුම් ලබාදීමට අපහසු අවස්ථා ද තිබෙනවා.”
වන්නි දිස්ත්‍රික් පාර්ලිමේන්තු මන්ත්‍රී චාල්ස් නිර්මලනාදන්,
“මෙම ගොඩනැගිල්ල ඉදිකිරීමට මූල්‍ය ආධාර ලබාදුන් අග්‍රාමාත්‍යවරයාට මාගේ ස්තූතිය පළකරනවා. අපේ ජනතාවට ප්‍රශ්න රාශියක් තිබුණත් ඒවා කතා කරන අවස්ථාවක් නොවෙයි. ජනතාවගේ ප්‍රශ්න කතා කිරීමට අපට පාර්ලිමේන්තුවේදී අවස්ථාවක් ලබාදී තිබෙනවා. ඒ පිළිබඳව ද ස්තූතිය පුදකරනවා.
මන්නාරම බස් නැවතුම්පොළ හොඳින් ඉදිකරගතයුතුව තිබෙනවා. තලෙයිමන්නාරම හා මන්නාරම ප්‍රදේශයේ බොහෝ මාර්ග අබලන් වී තිබෙන්නේ. ඒවා ඉදිකරන ලෙස ආධාර යොමුකරන ලෙස ද ඉල්ලා සිටිනවා.”
මන්නාරම දිස්ත්‍රික් ලේකම් එම්.වයි.එස් දේශප්‍රිය මහතා,
“මේ ගොඩනැගිල්ල කෙටි කලකින් වැඩ නිමකළා. කිසිම බාධාවකින් තොරව මිලියන 305 මුදල් ප්‍රතිපාදන ලැබුණා. මේ තුළින් ප්‍රදේශයේ ජනතාවට විශාල සේවයක් කිරීමට හැකිවීම මාගේ හැඟීමයි.”
මෙම උත්සවයට ප්‍රදේශයේ දේශපාලන නියෝජිතයෝ ද රාජ්‍ය නිලධාරීහු ද ඇතුඵ විශාල පිරිසක් සහභාගීවූහ.
